༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG14655
||2009347565
ImageGroup:
ISBN:
11KG15737
9788189210113
LCCN:
9788189210113
Title:
འཇམ་དཔལ་མཚན་བརྗོད་ཀྱི་ཊིཀ་རྒྱས་པ།
'jam dpal mtshan brjod kyi Tika rgyas pa/
ཞེ་སྡང་རྡོ་རྗེ་
Author:
zhe sdang rdo rje
in tibetan
Descriptor:
Original Publication:
Place:
Publisher:
n/a;n/a
dehradun, uttarakhand
srong btsan die mdzod khang |
2009
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 10/2013



༄༅།།འཇམ་དཔལ་མཚན་བརྗོད་ཀྱི་
ཊིཀ་རྒྱས་པ་བཞུགས་
སོ།།
འགྲེལ་པ་མཛད་པ་པོ།
རྔོག་ཞེ་སྡང་རྡོ་རྗེ།



འབྲི་གུང་༧སྐྱབས་མགོན་ཆེ་ཚང་འཕྲིན་ལས་ལྷུན་གྲུབ།
སློབ་སྟོན་པ།
རིག་མཛོད་དུ་བཅུག་སྒྲིག་དང་།
དེབ་གཟུགས་མཛེས་རྩལ།
ཞུ་དག་པ།
མཁན་པོ་བརྟན་འཕེལ།
མཁན་པོ་བརྟན་འཕེལ། སྐྱོར་དཔོན་ཤེས་རབ།
DRIKUNGKAGYU
8)
Copyright© 2009 Songtsen Library
All rights reserved. No part of this publication may be reproduced, translated,
stored in a retrieval system in any form or by any means, electronic or mechanical,
.. photocopying, recording or otherwise, without the written permission of the
publisher
Published by
Songtsen Library
(Center for Tibetan and Himalayan Studies)
ISBN: 978-81-89210-11-3



པར་སྐྲུན་གསལ་བཤད།
--
༄༅། །དཔལ་མངའ་བདག་མར་པ་ལོ་ཙཱའི་དངོས་སློབ་བཀའ་ཆེན་དྲུག་གི་ཡ་གྱལ། རྔོག་
ཞེ་སྡང་རྡོ་རྗེའམ། རྔོག་མདོ་སྡེས་(1078-1154)མཛད་པའི་འཇམ་དཔལ་མཚན་བརྗོད་ཀྱི་
འགྲེལ་པ་ཁག་གསུམ་བཞུགས་ཏེ། མཚན་བརྗོད་ལེའུ་བཅུ་བཞི་པའི་ཊཱིཀ་དང་། མཚན་བརྗོད་
ཀྱི་འགྲེལ་པ། མཚན་བརྗོད་ཀྱི་ཊཱིཀ་རྒྱས་པ། བཅས་ཀྱི་མ་དཔེ་བྲིས་རྙིང་འདི་དག དེང་ལྷ་
ས་འབྲས་སྤུངས་དགའ་ལྡན་ཕོ་བྲང་གཟིམ་ཆུང་གི་དཔེ་མཛོད་ཁང་དུ་བཞུགས་ཡོད། མཚན་བརྗོད་
ཊིཀ་རྒྱས་པ་འདི། མར་རྔོག་གི་ཆོས་སྐོར་ཁྱོན་གླེགས་བམ་བཅུ་ཕྲག་གཅིག་ཡོད་པའི་ནང་ནས།
པོད་གསུམ་པའི་ནང་བཞུགས་ཡོད།
སྤྱི་ལོ། ༢༠༧ ལོར། འཕགས་ཡུལ་བྱང་ཆུབ་གླིང་དུ། འབྲི་གུང་༧སྐྱབས་
མགོན་ཆེ་ཚང་དཀོན་མཆོག་བསྟན་འཛིན་ཀུན་བཟང་ཕྲིན་ལས་ལྷུན་གྲུབ་དཔལ་བཟང་པོ་མཆོག་
ནས། འདུས་སྡེ་རྣམས་ལ་དགུན་ཆོས་སྩལ་སྐབས། རྔོག་མདོ་སྡེས་མཛད་པའི་མཚན་བརྗོད་ཀྱི་
ཚིག་རྒྱས་པ། འདིའི་ཐོག་ནས་ལྗགས་ཁྲིད་ཀྱི་བཀའ་དྲིན་བསྐྱངས་ཤིང་། དེ་སྐབས་ཆོས་ཞུ་བ་
རྣམས་ཀྱི་གཟིགས་དཔེའི་ཆེད་དུ། ཞིབ་དཔྱད་བྱེད་ལོངས་མ་བྱུང་བར་ཕྲལ་སེལ་དེབ་གྲངས། ༥༠༠



ཐམ་པ་དཔར་དུ་བཏབས། ད་ལན་འདི་ག་སྲོང་བཙན་དཔེ་མཛོད་ཁང་གི འབྲི་གུང་བཀའ་བརྒྱུད།
ཅེས་པའི་དེབ་ཕྲེང་ཁོངས་ནང་དཔར་སྐྲུན་བྱེད་སྐབས་ཐེངས་འགའ་མ་དཔེ་དང་ཞིབ་བསྡུར་བྱས་
ཤིང༌། མ་དཔེ་ནང་རྩ་ཚིག་སོ་སོར་ཕྱེས་མེད་པས། འདིར་ཁ་གསལ་སོ་སོར་དབྱེ་ཐོག་རྩ་ཚིག་
ནང་ཡིག་འབྲུ་རེ་ཟུང་མ་ཚང་བ་རྣམས། གུག་རྟགས་( )འདི་འདྲའི་ནང་གསར་དུ་བཅུག་པ་དང་།
བར་མཚམས་ཀྱི་འགྲེལ་པའི་དུམ་བུ་འགའ་རེ་མ་ཚང་བ་ནི། འབྲི་བཤུས་སྐབས་ཆད་སོང་ངེས་ལ།
འདིའི་འགྲེལ་པ་གཞན་ཁག་གཉིས་དང་བསྡུར་ནས་ཚུར་ཁ་བསྐངས་པ་དག གུག་རྟགས༼ ༽འདི་
ནང་བཅུག་ནས་བཞག་ཡོད། ཡང་བར་མཚམས་འགར་རྩ་འགྲེལ་གོང་འོག་དཀྲུག་ནས་
འགྲེལ་བར་མཛད་འདུག་པས་ཕལ་ཆེར་གོ་དོན་ཁྲིད་བདེའི་ཆེད་ཡིན་ཚོད་འདུག་པས། དེ་དག་
རེ་ཟུང་བཅོས་དགོས་མ་གཏོགས་དེ་བྱིངས་སྔ་སོར་བཞིན་རང་མལ་དུ་བཞག་པ་ལགས་ན། མཁྱེན་
ལྡན་རྣམས་ཀྱིས་ཉེས་འགོག་ལེགས་སྤེལ་གྱིས་དགོངས་འཆར་ཅི་ནས་ཡོད་པ་དང་། མཚན་བརྗོད་
ཀྱི་ཊིཀ་རྒྱས་པའདིའི་ཞིབ་དཔྱོད་ཀྱི་ལས་དོན་མཁན་པོ་བརྟན་འཕེལ་ནས་རྐང་གིས་འགན་འཁུར་
ཏེ། སྐྱོར་དཔོན་ཤེས་རབ་ནས་མཉམ་ལས་ཀྱི་ལས་དོན་ཧུར་ཐག་བྱས་པར་ཐུགས་རྗེ་ཆེ་ཞུ་རྒྱུ་བཅས།
སྲོང་བཙན་དཔེ་མཛོད་ཁང་གི་རྩོམ་སྒྲིག་སྡེ་ཚན་ནས། རབ་གནས་ས་གླང་ལོ། སྤྱི་ལོ། ༢༠༠༩
ཟླ་བ་ ༠༩ ཚེས་ ༡༦ བཟང་པོར།



དཀར་ཆག
E
1
，
，་
，
ཞུས་པའི་ལེའུ་
་་་་་་་་་་་་་་་་་་་༌
...........༥༠༡)
..…………….. (99)
སླར་གསུངས་པའི་ལེའུ་
གཟིགས་པའི་ལེའུ་
སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ་
རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་
སྤྲོ་བ་ལ་བསྟོད་པའི་ལེའུ་
ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་
.......…...........…... (159)
བསྟོད་པའི་ལེའུ་
མེ་ལོང་ལྟ་བུའི་ཡེ་ཤེས་ཀྱི་སྒོ་ནས་མི་བསྐྱོད་པ་ལ་བསྟོད་པའི་ལེའུ་
སོ་སོརཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་
བསྟོད་པའི་ལེའུ་
...………...….......….…………….. (251)
，
•
•
。
་
，。。
。。་
，。་，。་
，
，，，，
，
་，་，
，，，
，，
，
，
，，
，
。。。。
。
。
。。
。
。。。
。。
。。
。。。
·
(235).
EEE
，



AAAAAAAAAAAAAAAAAAAAAAAAAAAAAAAAAAAAAAAAAAAA
(6
)
ជំលងនិង.នាងវង.Soីនាង។
Sementes
..
....
..
....
...
..
...
.
.
..
....
.
..
......
..
.
...
.
(+)
AAAAAAAAAAAAAAAAAAAAAAAAAAAAAAAAAAAAAA..
(cop) ~~~~~~~~~~~~~~~
AAAAAAAAAAAAAAAAAAAAAAAAAAAAAAAAAA
(+) ~
..…………………………
លធ្ងSeng
| Eយវ២នឹងលទី២, ឬជី.
(១)...មិខ្មែរ៦.២.២.២.២.៣.២.២.៩.ថ្មី.២-៣.ធ្នូ.២៤២.២.S
(ទេ) ...ផលថ្នលងឆ្អឹង..ថៃ.Bege...ជួន២-៣.gS9..eng



༄༅། །སྐུ་གསུམ་ཡེ་ཤེས་ལྔ་ལྡན་པའི། །འཇམ་དཔལ་ཡེ་ཤེས་སེམས་
དཔའ་དང་། །སྤྲུལ་སྐུ་དང་འདྲ་བླ་མ་ལ། །གུས་པས་ཕྱག་འཚལ་རྒྱུད་ཀྱི་
ནི། །སློབ་མས་གསོལ་བ་བཏབ་པས་ན། །ཊཱི་ཀ་ཅི་ནུས་འབྲི་བར་བྱ། །མཚན་
ཡང་དག་པར་བརྗོད་པའི་རྒྱུད་འདི་ལ། རྒྱུད་གར་གཏོགས་ངོས་བཟུང་བ་དང་།
ཕུན་སུམ་ཚོགས་པའི་གླེང་གཞི་དང་། སྡུད་པ་པོ་གང་གིས་བསྡུས་པ་དང་། མི་
ཡུལ་དུ་སུས་སྤྱན་དྲངས་པ་དང་། དེ་ལྟ་བུའི་རྒྱུད་དེ་ཕྱིན་ཅི་མ་ལོག་པར་སུས་ཤེས་
པ་རྣམས་སུ་ཤེས་པར་བྱའོ། །
སྒེག་པའི་རྡོ་རྗེའི་དགོངས་པས་རྒྱུད་འདི་རྒྱུད་སྡེ་བཞི་དང་། ཐེག་པ་སྣ་
ཚོགས་ཀྱི་དོན་སྟོན་པ་ཞིག་ཡིན་ཟེར། དེ་ལྟར་ཡང་། རྒྱུད་ཀུན་གྱི་ནི་བདག་པོའི་ ་
མཆོག །ཐེག་པ་སྣ་ཚོགས་ཐབས་ཚུལ་གྱི། །ཞེས་གསུངས་པས།། རྒྱུད་སྡེ་
བཞི། ཕ་རོལ་ཏུ་ཕྱིན་པའི་སྡེ་སྣོད་གསུམ། མཁས་པ་རྣམས་ཀྱི་བསྟན་བཅོས།
བླ་མ་དམ་པའི་གདམས་ངག་དེ་རྣམས་དང་མི་འགལ་བར་འཆད་པ་ཞིག་ཡིན་ནོ། །
རྒྱུད་ཀྱི་མཚན་ནི། འཕགས་པ་འཇམ་དཔལ་གྱི་མཚན་ཡང་དག་པར་
བརྗོད་པ་ཞེས་པ་སྟེ་བཤད་པ་གཞན་ན་གསལ། མཚན་དེ་དང་ལྡན་པའི་མཚན་ཅན་
f



མཚན་བརྗོད་ཊིཀ།
དེ་ལ་བསྡུས་པའི་དོན་དུ་བསྟན་ན། དགོས་པའི་དོན་དང་། བསྡུས་པའི་དོན་དང་།
མན་ངག་གི་དོན་དང་། ཚིག་གི་དོན་ནོ། །
དེ་ཡང་དགོས་པའི་དོན་ནི་གང་ཟག་རྟོག་གེ་བ་ཞིག་ལ་དགོས་འབྲེལ་བཞི་
གཏན་ལ་མ་ཕབ་པར་མི་འཇུག་པས། རྒྱུད་འདིའི་བརྗོད་བྱ་ནི་གཉིས་སུ་མེད་པའི་
ཡེ་ཤེས། རྗོད་བྱེད་ནི་གཞུང་གི་ཚིག འབྲེལ་བ་ནི་ཐབས་དང་ཐབས་ལས་བྱུང་
བའི་འབྲེལ་བ། དགོས་པ་ནི་བརྗོད་བྱ་སྒྲུབ་པར་བྱེད་པའི་རྒྱུ་བཞི། དད་པ་དང་།
ཤེས་རབ་དང་། མོས་པ་དང་། ཏིང་ངེ་འཛིན་ནོ། །དགོས་པའི་དགོས་པ་ནི་
རང་དོན་དུ་ཆོས་ཀྱི་སྐུ། གཞན་དོན་དུ་གཟུགས་སྐུ་རྣམ་པ་གཉིས་ཏེ། སྐུ་
གསུམ་ཐོབ་པའོ། །དེ་ཡང་གང་ཟག་དད་པ་དང་ལྡན་པ་ལ་ནི་བཀའ་ཚད་མར་བྱེད་
པས་དགོས་འབྲེལ་གཏན་ལ་དབབ་མི་དགོས་སོ། །
བསྡུས་པའི་དོན་ལ་ལེའུ་བཅུ་བཞི་སྟེ། ལེའུ་རེ་རེ་ལ་ཡང་ལེའུའི་མིང་།
དེ་ནས་བརྗོད་བྱ་ཅི་སྟོན་པ་དང་། ལེའུ་དེའི་འཐད་པ་དང་། གཞུང་ཚད་དོ། །དེ་
ཡང་ལེའུ་དང་པོའི་མིང་ཞུས་པའི་ལེའུ། བརྗོད་བྱའི་དོན་རྩ་བའི་རྒྱུད་སྒྱུ་འཕྲུལ་དྲ་
བར་རྡོ་རྗེའི་གླུར་བླངས་པ་དེ་དབང་པོ་རྟུལ་པོ་རྗེས་སུ་བཟུང་བའི་དོན་དུ་བསྟན་པའོ། །



ཞུས་པའི་ལེའུ།
འཐད་པ་ནི་ཞུས་ཤིང་གསོལ་བ་བཏབ་པས་ན་ཞུས་པའི་ལེའུའོ། །དེ་ཡང་རྒྱུད་ཆེན་
སྒྱུ་འཕྲུལ་དྲ་བ་ལས། །རྡོ་རྗེ་འཆང་ཆེན་གསང་སྔགས་འཆང་། །དཔག་མེད་
རྣམས་ཀྱིས་དགའ་བཞིན་དུ། །གླུར་བླངས་གང་ལགས་བཤད་དུ་གསོལ། །ཞེས་
པས་སོ། །གཞུང་ཚད་ནི་དེ་ནས་དཔལ་ལྡན་རྡོ་རྗེ་འཆང་ནས། ལུས་བཏུད་ནས་
ནི་སྤྱན་སྔར་འདུག་གི་བར་དུ་ཚིགས་སུ་བཅད་པ་བཅུ་དྲུག་གོ །
གཉིས་པའི་མིང་ནི་སླར་གསུངས་པའི་ལེའུའོ། །བརྗོད་བྱའི་དོན་ནི་བཅོམ་
ལྡན་འདས་ཀྱིས་ངས་བཤད་ཀྱི། ཉན་པའི་སྐྱོན་གསུམ་དང་བྲལ་བར་གྱིས་ཤིག་
ཅེས་པའོ། །འཐད་པ་ནི་བཤད་ཀྱིས་སམ་ཞལ་གྱིས་བཞེས་པའོ། །དེ་ཡང་
གསང་དབང་ལ་ནི་སླར་གསུངས་པ་ཞེས་སོ། །གཞུང་ཚད་དེ་ནས་བཅོམ་ལྡན་ཤཱཀྱ་
ཐུབ་ནས། བཅོམ་ལྡན་དེ་ནི་ལེགས་ཞེས་གསོལ་གྱི་བར་དུ་ཚིགས་སུ་བཅད་པ་དྲུག་
གོ
།
གསུམ་པའི་མིང་ནི་གཟིགས་པའི་ལེའུའོ། །བརྗོད་བྱའི་དོན་ནི་དོན་དམ་
སྐྱེ་མེད་ལས་མ་འདས་ཀྱང་ཀུན་རྫོབ་ཏུ་གདུལ་བྱའི་རིགས་བདུན་འདུལ་བའོ། །འཐད་
པ་ནི་གཟིགས་ཤིང་ཏིང་ངེ་འཛིན་ལ་སྙོམས་པར་འཇུག་པ་སྟེ་བཤད་པར་བྱ་བའི་བློ་
3



མཚན་བརྗོད་ཊིཀ།
རྟོགས་པས་གཟིགས་པའོ། །དེ་ཡང་རིགས་གསུམ་ལ་ནི་རྣམ་པར་གཟིགས་ཞེས་
སོ། །གཞུང་ཚད་ནི་དེ་ནས་བཅོམ་ལྡན་ཤཱཀྱ་ཐུབ་ནས། རིགས་ཆེན་གཙུག་
ཏོར་ཆེར་གཟིགས་ནས་ཞེས་པའི་བར་ཚིགས་བཅད་གཉིས་སོ། །
བཞི་པའི་མིང་ནི་སྒྱུ་འཕྲུལ་དྲ་བ་མངོན་པར་བྱང་ཆུབ་པའི་ལེའུའོ། །བརྗོད་
བྱའི་དོན་ནི་རང་གི་དོན་དང་གཞན་གྱི་དོན་དུ་དང་པོ་སྦྱོར་བ་བདུན་སྟོན་པའོ། །
འཐད་པ་ནི་བྱང་ཆུབ་པ་ལྔའི་སྒོམ་པ་སྔོན་དུ་འགྲོ་བས་མེད་བཞིན་དུ་རྡོ་རྗེ་ཆེན་པོ།
མཆོད་རྟེན་ཆེན་པོ། ཆོས་འབྱུང་ཆེན་པོ། རྒྱ་གྲམ་པ། གཞལ་ཡས་ཁང་གཙོ་
བོ་སུམ་བརྩེགས་པའི་བར་དུ་སྤྲུལ་པའོ། །གཞུང་ཚད་ནི་ཚིག་གི་བདག་པོ་ནས་ཡ་
ཏེ་ན་མའི་བར་དུ་ཚིགས་བཅད་གསུམ་མོ། །
ལྔ་པའི་མིང་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་སྒོ་ནས་བྱང་ཆུབ་ཀྱི་
སེམས་རྡོ་རྗེ་སྤྲོ་བ་ལ་བསྟོད་པའི་ལེའུའོ། །བརྗོད་བྱའི་དོན་ནི་གདུལ་བྱའི་དུག་ལྔ་ཆ་
མཉམ་པ་དང་གདུལ་བྱ་བག་ལ་ཉལ་གཉིས་ཀྱིས་རང་གི་དོན་དང་གཞན་གྱི་དོན་
མ་ལུས་པར་བསྒྲུབ་ཏུ་འཇུག་པའོ། །འཐད་པ་ནི་རིགས་བསྡུས་པ་དང་། བྱང་
སེམས་རྡོ་རྗེའི་མཚན་གཙོ་བོར་སྟོན་པའོ། །གཞུང་ཚད་ནི་འདི་ལྟར་སངས་རྒྱས་



ཞུས་པའི་ལེའུ།
ནས། ཐེག་པ་ཆེན་པོའི་ཚུལ་གྱི་མཆོག་གི་བར་ཚིགས་བཅད་བཅུ་བཞིའོ། །
དྲུག་པའི་མིང་ནི་ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་
ལ་བསྟོད་པའི་ལེའུའོ། །བརྗོད་བྱའི་དོན་ནི་གདུལ་བྱ་གཏི་མུག་ཅན་གྱིས་རང་གི་
དོན་དང་གཞན་གྱི་དོན་མ་ལུས་པར་བསྒྲུབ་ཏུ་འཇུག་པའོ། །འཐད་པ་ནི་དེ་བཞིན་
གཤེགས་པའི་རིགས་ཀྱི་མཚན་གཙོ་བོར་སྟོན་པའོ། །གཞུང་ཚད་ནི་སངས་རྒྱས་
རྣམ་པར་སྣང་མཛད་ཆེ་ནས། རྡོ་རྗེ་ལྕགས་ཀྱུ་ཞགས་པ་ཚེའི་བར་དུ་ཚིག་རྐང་གཅིག་
གིས་མ་ཐེམས་པའི་བཅོ་ལྔའོ། །
བདུན་པའི་མིང་ནི་མེ་ལོང་ལྟ་བུའི་ཡེ་ཤེས་ཀྱི་སྒོ་ནས་མི་བསྐྱོད་པ་ལ་བསྟོད་
པའི་ལེའུའོ། །བརྗོད་བྱའི་དོན་ནི་གདུལ་བྱ་ཞེ་སྡང་ཅན་གྱིས་རང་གི་དོན་དང་གཞན་
གྱི་དོན་མ་ལུས་པར་བསྒྲུབ་ཏུ་འཇུག་པའོ། །འཐད་པ་ནི་རྡོ་རྗེ་རིགས་ཀྱི་མཚན་གཙོ་
བོར་སྟོན་པའི་སྒོ་ནས་སོ། །གཞུང་ཚད་ནི་རྡོ་རྗེ་འཇིགས་བྱེད་འཇིགས་པར་བྱེད་ནས།
སྒྲ་དང་ལྡན་པ་རྣམས་ཀྱི་མཆོག་གི་བར་དུ་ཚིག་རྐང་པ་གཅིག་གིས་ལྷག་པའི་ཚིགས་
སུ་བཅད་པ་བཅུའོ། །
བརྒྱད་པའི་མིང་ནི་སོ་སོ་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་



མཚན་བརྗོད་ཊིཀ།
：
་
，
.
-
-
་
ལ་བསྟོད་པའི་ལེའུའོ། །བརྗོད་བྱའི་དོན་ནི་གདུལ་བྱ་འདོད་ཆགས་ཅན་གྱིས་རང་
གི་དོན་དང་གཞན་གྱི་དོན་མ་ལུས་པར་བསྒྲུབ་ཏུ་འཇུག་པའོ། །འཐད་པ་ནི་པདྨའི་
རིགས་ཀྱི་མཚན་གཙོ་བོར་སྟོན་པའོ། །གཞུང་ཚད་ནི་ཡང་དག་བདག་མེད་དེ་
བཞིན་ཉིད་ནས། ཡེ་ཤེས་མེ་ལྕེ་འོད་འབར་གསལ་གྱི་བར་དུ་ཚིགས་སུ་བཅད་པ་
བཞི་བཅུ་རྩ་གཉིས་སོ། །
དགུ་པའི་མིང་ནི་མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་འབྱུང་ལྡན་
ལ་བསྟོད་པའི་ལེའུའོ། །བརྗོད་བྱའི་དོན་ནི་གདུལ་བྱ་སེར་སྣ་ཅན་གྱིས་རང་གི་དོན་
དང་གཞན་གྱི་དོན་མ་ལུས་པར་བསྒྲུབ་ཏུ་འཇུག་པའོ། །འཐད་པ་ནི་རིན་པོ་ཆེའི་
རིགས་ཀྱི་མཚན་གཙོ་བོར་སྟོན་པའོ། །གཞུང་ཚད་ནི་འདོད་པའི་དོན་གྲུབ་
དམ་པ་སྟེ་ནས། ནོར་བུ་ཆེན་པོ་རིན་ཆེན་ཏོག་གི་བར་དུ་ཚིགས་སུ་བཅད་པ་ཉི་
ཤུ་རྩ་བཞིའོ། །
བཅུ་པའི་མིང་ནི་བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་
བསྟོད་པའི་ལེའུའོ། །གདུལ་བྱའི་དོན་ནི་གདུལ་བྱ་ལེ་ལོ་ཅན་གྱིས་རང་གི་དོན་དང་
གཞན་གྱི་དོན་ལུས་པར་བསྒྲུབ་ཏུ་འཇུག་པའོ། །འཐད་པ་ནི་ལས་ཀྱི་རིགས་ཀྱི་



ཞུས་པའི་ལེའུ།
，
་ : -
-
མཚན་གཙོ་བོར་སྟོན་པའི་སྒོ་ནས་དོན་ཡོད་གྲུབ་པ་ལ་བསྟོད་པས་སོ། །གཞུང་
ཚད་ནི་སངས་རྒྱས་ཀུན་གྱི་ཐུགས་བྱ་བ་ནས། འཇམ་དཔལ་དཔལ་དང་ལྡན་པའི་
མཆོག་གི་བར་དུ་ཚིགས་བཅད་བཅོ་ལྔའོ། །
བཅུ་གཅིག་པའི་མིང་ནི་ཡེ་ཤེས་ལྔ་ཡི་སྒོ་ནས་རིགས་ལྔ་ལ་བསྟོད་པའི་
ལེའུའོ། །བརྗོད་བྱ་ནི་གང་ཟག་བསྡུས་པ་ལ་དགའ་བ་ཞིག་གིས་རང་གི་དོན་དང་
གཞན་གྱི་དོན་མ་ལུས་པར་བསྒྲུབ་ཏུ་འཇུག་པའོ། །འཐད་པ་ནི་ཡེ་ཤེས་ལྔའི་མཚན་
གྱི་སྒོ་ནས་རིགས་ལྔ་ལ་བསྟོད་པའོ། །གཞུང་ཚད་ནི་མཆོག་སྦྱིན་རྡོ་རྗེ་མཆོག་ཁྱོད་
འདུད་ནས་ཡེ་ཤེས་སྐུ་ཉིད་ཁྱོད་ལ་འདུད་ཀྱི་བར་དུ་ཚིགས་བཅད་ལྔའོ། །
བཅུ་གཉིས་པའི་མིང་ནི་ཡོན་ཏན་གྱི་ལེའུའོ། །བརྗོད་བྱའི་དོན་ནི་རྒྱུད་
བཀླག་པ་དང་བསྒོམ་པ་ལས་ཡོན་ཏན་འདི་དང་འདི་འབྱུང་བྱ་བའོ། །འཐད་པ་ནི་
ཡོན་ཏན་འབའ་ཞིག་སྟོན་པའོ། །གཞུང་ཚད་ནི་ལག་ན་རྡོ་རྗེ་འཆང་ནས། ཆོས་
ཀྱི་རྒྱལ་པོར་འགྱུར་རོའི་བར་དུ་ཚིགས་བཅད་བརྒྱ་ལྔ་བཅུའོ། །
བཅུ་གསུམ་པའི་མིང་ནི་སྔགས་ཀྱི་ལེའུའོ། །བརྗོད་བྱའི་དོན་ནི་གང་ཟག་
ཤིན་ཏུ་བསྡུས་པ་ལ་དགའ་བས་རང་གི་དོན་དང་གཞན་གྱི་དོན་མ་ལུས་པར་བསྒྲུབ་ཏུ་



མཚན་བརྗོད་ཊིཀ།
འཇུག་པའོ། །འཐད་པ་ནི་བརྗོད་བྱ་རྩ་བའི་སྔགས། རང་བཞིན་ལྷུན་གྱིས་གྲུབ་
པའི་སྔགས། མཚན་གྱི་ཡང་སྙིང་གི་སྔགས་སྟོན་པས་སྔགས་ཀྱི་ལེའུའོ། །
གཞུང་ཚད་ༀ་ནས་ཨའི་བར་དུ་ཚིགས་བཅད་གསུམ་མོ། །
བཅུ་བཞི་པའི་མིང་ནི་ཉེ་བར་རྫོགས་པའམ་བསྡུ་བའི་ལེའུའོ། །བརྗོད་བྱའི་
དོན་ནི་ཕྱག་དང་བསྙེན་བཀུར་བྱེད་པ་༼བརྗོད་བྱའི་དོན་དུ་སྟོན་པས་སོ།།འཐད་པ་ནི་ཕྱག་
དང་བསྙེན་བཀུར་བྱེད་པའི་མཚན་སྟོན་པའོ༽། །གཞུང་ཚད་ནི་དེ་ནས་དཔལ་ལྡན་
རྡོ་རྗེ་འཆང་ནས། རྫོགས་པའི་སངས་རྒྱས་ཀུན་གྱིས་བཤད་ཀྱི་བར་དུ་
ཚིགས་བཅད་ལྔའོ། །
མན་ངག་གི་དོན་ནི་འདིར་ཉམས་སུ་བླང་བྱ་ནི་མི་སྟོན་ཏེ། རྒྱུད་འདི་ལ་
སྒེག་པ་རྡོ་རྗེའི་དགོངས་པས་མན་ངག་འདི་ཙམ་ཞིག་གནས་ཞེས་པའི་གྲངས་ཤིག་
འདེབས་ཏེ། དཀྱིལ་འཁོར་རིགས་བདུན་བསྒྲུབ་བྱར་བཞག་ནས། རྟེན་གྱི་གང་
ཟག་གདུལ་བྱ་གང་ཟག་རིགས་བདུན་གྱིས་དེ་སྒྲུབ་པར་བྱེད་པའི་ཐབས་ལ། མཚན་
གཞན་གྱི་དོན་དུ་བསྒྲུབ་པ་དང་། རང་གི་དོན་དུ་བསྒྲུབ་པའོ། །དེ་ལྟར་ཡང་ཁྱབ་
བདག་བདག་ལ་སྨན་པ་དང་། །བདག་དོན་བདག་ལ་ཐུགས་བརྩེའི་ཕྱིར། །སྒྱུ་



ཞུས་པའི་ལེའུ།
འཕྲུལ་དྲ་བ་མངོན་རྫོགས་པའི། །བྱང་ཆུབ་ཅི་ནས་བདག་ཐོབ་མཛོད། །ཅེས་
པས་བདག་གི་དོན་དུ་ཞུས་པ་དང་། ཉོན་མོངས་པས་ནི་སེམས་དཀྲུགས་ཤིང་། །མི་
ཤེས་འདམ་དུ་བྱིང་བ་ཡི། །སེམས་ཅན་ཀུན་ལ་སྨན་པ་དང་། །བླ་མེད་འབྲས་
བུ་ཐོབ་བྱའི་ཕྱིར། །ཞེས་པས་གཞན་དོན་དུ་ཞུས་པའོ། །དེའི་ཕྱིར་སློབ་དཔོན་
གྱིས་ཀྱང་། བདག་གི་ལས་དང་གཞན་དག་སྟེ། །ཞེས་གསུངས་པས་
སོ། །དེ་ཡང་གཞན་དོན་བསྒྲུབ་པ་ལ་གསུམ་སྟེ། དབང་བསྐུར་བའི་སྒོ་ནས་
གཞན་གྱི་དོན་བྱ་བ་དང་། སྦྱིན་སྲེག་གི་སྒོ་ནས་དང་། རབ་ཏུ་གནས་པའི་སྒོ་
ནས་སོ། །དབང་བསྐུར་བ་ལ། སློབ་མར་དབང་བསྐུར་བ་དང་། རྡོ་རྗེ་སློབ་
དཔོན་དུ་དབང་བསྐུར་བའོ། །སྦྱིན་སྲེག་ལ། ན་བ་ལ་ཕན་གདགས་པ་དང་།
ཤི་བ་ལ་ཕན་གདགས་པའི་སྦྱིན་སྲེག་གོ །རབ་ཏུ་གནས་པ་ལ། སྐུའི་རྟེན་རབ་
ཏུ་གནས་པ་དང་། གསུང་གི་རྟེན་དང་། ཐུགས་ཀྱི་རྟེན་རབ་ཏུ་གནས་
པའོ། །དེ་རྣམས་ཀྱང་གསང་ལྡན་མ་ནས་བསྟན་ཏོ། །
རང་དོན་བསྒྲུབ་པ་ལ་རྒྱ་ཆེ་བ་བསྐྱེད་པའི་རིམ་པའི་སྒོ་ནས་མཚན་རང་གི་
དོན་དུ་བསྒྲུབ་པ་དང་། ཟབ་མོའི་དོན་རྫོགས་པའི་རིམ་པའི་སྒོ་ནས་མཚན་རང་གི་
-
-



མཚན་བརྗོད་ཊིཀ།
དོན་དུ་བསྒྲུབ་པའོ། །དང་པོ་བསྐྱེད་པའི་རིམ་པ་ལ་གསུམ་སྟེ། སྒོམ་པ་གཙོ་
བོའི་བསྐྱེད་རིམ་དང་། བཟླས་པ་གཙོ་བོའི་བསྐྱེད་རིམ་དང༌། སྦྱིན་སྲེག་གཙོ་
བོའི་བསྐྱེད་རིམ་མོ། །སྒོམ་པ་གཙོ་བོའི་བསྐྱེད་པའི་རིམ་ལ་གསུམ་སྟེ། སྤྱིར་
ལྷ་ལྔ་བཅུ་ཚང་ཞིང་རྫོགས་པར་བསྒོམ་པ་དང་། བྱེ་བྲག་ཏུ་གཙོ་བོ་སུམ་བརྩེགས་
པ་བསྒོམ་པ། ཁྱད་པར་དུ་གཞིའི་ལྷ་དང་པོའི་བུདྡྷ་ལ་སོགས་པ་ལྷ་རང་སྐྱ་བར་
བསྒོམ་པའོ། །དེ་རྣམས་ཀྱང་གསང་ལྡན་དང་འགྲེལ་པ་ནས་བསྟན་ཏོ། །
བཟླས་པ་གཙོ་བོའི་བསྐྱེད་རིམ་ལ་གཉིས་ཏེ། རྒྱུད་བསྐྱེད་རིམ་དུ་བཟླས་
པ་དང་། སྔགས་བསྐྱེད་རིམ་དུ་བཟླས་པ་སྟེ། ཐིག་ལེ་སྟོང་པ་ཡི་གེ་དྲུག་གིས་
སྟོན། སྦྱིན་སྲེག་གཙོ་བོའི་བསྐྱེད་རིམ་ནི་བཞི་སྟེ། ཞི་བ་དང་། རྒྱས་པ་
དང༌། དབང་དང་། དྲག་པོའོ། །དེ་ཡང་སྦྱིན་སྲེག་གི་ཆོ་ག་ནས་བསྟན་ཏོ། །
ཟབ་མོའི་དོན་རྫོགས་པའི་རིམ་པའི་སྒོ་ནས་མཚན་རང་དོན་དུ་བསྒྲུབ་པ་ལ་
གསུམ་སྟེ། སྒོམ་པ་གཙོ་བོའི་རྫོགས་རིམ་དང་། བཟླས་པ་གཙོ་བོའི་རྫོགས་
རིམ་དང་། སྦྱིན་སྲེག་གཙོ་བོའི་རྫོགས་རིམ་མོ། །དང་པོ་ལ་བཞི་ལས།
རང་བྱིན་གྱིས་བརླབས་པ་ཤེས་རབ་འཁོར་ལོའི་རྫོགས་རིམ་ནི། ཐོག་མ་
10



ཞུས་པའི་ལེའུ།
མེད་པ་སྤྲོས་མེད་བདག །དེ་བཞིན་ཉིད་བདག་དག་པའི་བདག །ཅེས་པས་
བསྟན། སློབ་དཔོན་གྱིས་འགྲེལ་པ་དང་། གསང་ལྡན་གྱི་དང་པོའི་སྦྱོར་བ་ནས་
བསྟན།
བསམ་གཏན་བཞིའི་རྫོགས་རིམ་ནི། ཐིག་ལེ་བཅུ་དྲུག་མི་ཤིགས་
དབུས་ཀྱི་ཚིག་གསུམ་གྱིས་བསྟན། སློབ་དཔོན་གྱིས་གསང་ལྡན་མ་ནས་
བཤད།
རིམ་པ་ཏིང་ངེ་འཛིན་གྱི་རྫོགས་རིམ་ནི། ཡེ་ཤེས་སྐར་མ་ལམ་མེ་
བ། །འགྲོ་བའི་མར་མེ་ཡེ་ཤེས་སྒྲོན་གྱིས་བསྟན། སློབ་དཔོན་གྱིས་གསང་
ལྡན་དུ། དེ་ནས་དེ་ལ་ལམ་བརྟེན་བྱ། །ཚོགས་བསགས་དགེ་བའི་དོན་ལ་སྦྱར་
ལ་སོགས་པས་བཤད།
ནམ་ཀ་ལམ་དུ་ཁྱེར་བའི་རྫོགས་རིམ་ནི། ནམ་ཀའི་ལམ་ལ་རབ་
གནས་པ་ཞེས་པས། སློབ་དཔོན་གྱིས་ཀྱང་འདིའི་འགྲེལ་པའི་ཐད་ཀ་ནས་བརྒྱད་
སྟོང་པའི་ལུང་དྲངས་ཏེ། ནམ་ཀ་རྣམ་པར་བསྒོམ་པ་ནི་ཤེས་རབ་ཀྱི་ཕ་རོལ་ཏུ་
ཕྱིན་པ་རྣམ་པར་བསྒོམ་པོའོ། །ཞེས་གསུངས་པས། བསྒོམ་དུ་མེད་པའི་སྒོམ་



མཚན་བརྗོད་ཊིཀ།
པ། བསམ་དུ་མེད་པའི་བསམ་གཏན། ནམ་ཀ་ལམ་དུ་ཁྱེར་བའི་མན་ངག་
བསྟན་ཏོ། །
བཟླས་པ་གཙོ་བོ་ལ་གསུམ་སྟེ། ཆེ་བའི་ཡོན་ཏན་དུ་འདོན་པ་དང་།
ཟབ་མོ་གསང་སྔགས་སུ་འདོན་པ་དང་། མི་རྟོག་པའི་ཡེ་ཤེས་སུ་འདོན་པའོ། །
ཆེ་བའི་ཡོན་ཏན་ལ་རྒྱས་པར་འདོན་པ་དང་། མདོར་བསྡུས་ཏེ་འདོན་
པའོ། །།
མདོར་བསྡུས་པ་ནི། ཚོགས་ཀྱི་སློབ་དཔོན་ཚོགས་ཀྱི་མཆོག །
ཚོགས་རྗེ་ཚོགས་བདག་དབང་དང་ལྡན་གྱིས་བསྟན།
རྒྱས་པར་འདོན་པ་ལ་རྒྱུད་རྫོགས་པར་འདོན་པ་དང་། དུམ་བུར་འདོན་
པའོ། །
རྫོགས་པ་ལ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་
པར་འདོན་པ་དང་། རིགས་སོ་སོ་བའི་རྣལ་འབྱོར་ལ་གནས་ནས་རྒྱུད་རྫོགས་པར་
འདོན་པའོ། །
དུམ་བུར་འདོན་པ་ནི་ད་ལ་རིགས་བདུན་ལ་དུམ་བུར་འདོན་པ་བདུན། གོང་



ཞུས་པའི་ལེའུ།
གི་རྫོགས་པ་ལ་གཉིས་ཏེ་དགུའོ། །གོང་གི་མདོར་བསྡུས་དེ་བཅུ་པའོ། །དེ་ཡང་
དེ་བཞིན་གཤེགས་པའི་ཡོན་ཏན་མཚོ་ཞེས་པ་དང་། ཕན་ཡོན་ནས་ཡེ་ཤེས་
སེམས་དཔའི་སྐུ་དམིགས་ཤིང་དེའི་གཟུགས་དང་མཐུན་པར་ཞེས་པས་བསྟན།
སློབ་དཔོན་གྱིས་འགྲེལ་པའི་མཚམས་སྦྱོར་དུ་ཚིག་དང་དོན་དང་། ལེའུའི་མཚན་
གྱིས་ཆེ་བའི་ཡོན་ཏན་འདོན་པར་དོན་གྱིས་ཤེས་སོ། །
ཟབ་མོ་གསང་སྔགས་སུ་འདོན་པ་ལ་གཉིས་ལས། མདོར་བསྡུས་སུ་
འདོན་པ། ཁ་དོག་སྣ་ཚོགས་འབར་བའི་འོད་ཀྱིས་བསྟན།
རྒྱས་པར་འདོན་པ་ལ། རྫོགས་པ་དང༌། དུམ་བུར་འདོན་པའོ། །
རྫོགས་པ་ལ་རིགས་བསྡུས་ཀྱི་རྣལ་འབྱོར་ལ་གནས་ནས་རྫོགས་པར་འདོན་པ་
དང་། རིགས་སོ་སོ་བའི་རྣལ་འབྱོར་ལ་གནས་ནས་རྫོགས་པར་འདོན་པ་གཉིས་
སོ། །
དུམ་བུར་འདོན་པ་ལ། ད་ལ་བདུན་ལ་དུམ་བུར་འདོན་པ་བདུན། རྫོགས་
པ་ལ་གཉིས་ཏེ་དགུའོ། །མདོར་བསྡུས་ཏེ་བཅུའོ། །དེ་ཡང་ལེའུའི་ཞབས་ཀྱི་
ནག་འབྱམས་ནས་སློབ་དཔོན་གྱི་མན་ངག་བཤད་དོ། །



མཚན་བརྗོད་ཊིཀ།
མི་རྟོག་པའི་ཡེ་ཤེས་སུ་འདོན་པ་ལ། རྒྱས་པར་འདོན་པ་དང་། མདོར་
བསྡུས་པ་གཉིས།
རྒྱས་པ་ལ་རྒྱུད་རྫོགས་པར་འདོན་པ་དང༌། དུམ་བུར་འདོན་
པའོ། །རྫོགས་པ་ལ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་
པར་འདོན་པ་དང་། སོ་སོ་བའི་རྣལ་འབྱོར་ལ་གནས་ནས་རྫོགས་པར་འདོན་
པའོ། ། །
དུམ་བུ་ནི་ད་ལ་བདུན་ལ་དུམ་བུར་འདོན་པ་བདུན། རྫོགས་པ་ལ་གཉིས་
ཏེ་དགུ། མི་རྟོག་པའི་ཡེ་ཤེས་མདོར་བསྟན་པ་དང་བཅུའོ། །དེ་ཡང་། རྡོ་རྗེ་
ཉི་མ་སྣང་བ་ཆེ། །རྡོ་རྗེ་ཟླ་བ་དྲི་མེད་འོད་ཅེས་པས་བསྟན་ཏོ། །
སྦྱིན་སྲེག་གཙོ་བའི་རྫོགས་རིམ་ལ། འཁོར་ལོ་རྫོགས་པ་དང་། འཁོར་
ལོ་ཤིན་ཏུ་རྫོགས་པའི་རྫོགས་རིམ་མོ། །དེ་ཡང་། ཡེ་ཤེས་མེ་ལྕེ་འོད་འབར་
གསལ། །འདོད་པའི་དོན་གྲུབ་དམ་པ་སྟེ་ལ་སོགས་པས་བསྟན། སློབ་དཔོན་
གྱིས་སྦྱིན་སྲེག་གི་ཆོ་ག་ནས་བསྟན་ཏོ། །དེ་རྣམས་སུ་སློབ་དཔོན་གྱིས་མཛད་པའི་
ཚྭ་ཚྭ་མ་འདུས་ཏེ། དེ་ནི་རང་དོན་དང་གཞན་གྱི་དོན་ཐུན་མོང་དུ་འགྲོ་བའོ། །རང་
14



ཞུས་པའི་ལེའུ།
བ་，
..
，：
：，
ང་ཧ་，:་ ，
དོན་དུ་བསྐྱེད་རྫོགས་ཀྱི་ཐུན་མཚམས་སུ་ཚྭ་ཚྭ་འདེབས། གཞན་དོན་ཚྭ་ཚྭའི་དཀྱིལ་
འཁོར་དུ་དབང་བསྐུར་བ་དང་། ན་བ་ལ་ཕན་པའི་ཚྭ་ཚྭ་དང་། གཤིན་པོ་ཚེ་ལས་
འདས་པའི་མཚན་བྱང་ངམ་རུས་བུ་ལ་ཚྭ་ཚྭ་གདབ་པའོ། །
ད་ནི་ཚིག་གི་དོན་སྟོན་ཏེ། ལེའུ་བཅུ་བཞི་ལས་ལེའུ་དང་པོ་སྟོན། དེ་
ལ་དགོས་པའི་དོན་དང༌། བསྡུས་པའི་དོན་དང་། ཚིག་གི་དོན་དང་། མན་
ངག་གི་དོན་ནོ། །
དགོས་པའི་དོན་ནི། རྩ་བའི་རྒྱུད་སྒྱུ་འཕྲུལ་དྲ་བར་རྡོ་རྗེའི་གླུ་བླངས་པ་དེ་
དབང་པོ་རྟུལ་པོ་རྣམས་ཀྱིས་མ་གོ་ནས། དབང་པོ་རྟུལ་པོ་རྗེས་སུ་བཟུང་བའི་དོན་
དུ་ཞུས་པའོ། །
བསྡུས་པའི་དོན་བདུན་ཡོད་པ་ལས། དང་པོ་སྟོན། དེ་ལ་ལྔ་ལས་དང་
པོ་ཞུ་བ་པོའི་ངོ་བོ་བསྟན་པ་ནི། དེ་ནས་དཔལ་ལྡན་གྱི་ཚིགས་བཅད་གཅིག་གིས་
བསྟན། གདུལ་ཀའི་ཚིགས་བཅད་གཉིས་ཀྱིས་མཛད་པའི་འཕྲིན་ལས། རྡོ་རྗེ་
དབང་ཕྱུག་གི་ཚིགས་བཅད་གཅིག་གིས་གསང་མཚན་གྱི་ཁྱད་པར་དང་། པདྨ་
དཀར་པོའི་ཚིགས་བཅད་གཉིས་ཀྱིས་སྐྱེ་མཆེད་ཀྱི་ཁྱད་པར། རང་གི་ལག་གི་
15



མཚན་བརྗོད་ཊིཀ།
ཚིགས་བཅད་གཉིས་ཀྱིས་ཕྱག་མཚན་གྱི་ཁྱད་པར་བསྟན་པའོ། །དེ་ལ་དེ་ནས་ཞེས་
པ་ནི་སྤྱིར་བཀའ་སྩལ་སྟོན་པའི་ཚིགས་བཅད་དེ། ཞུ་བ་པོ་འཁོར་གྱི་ཚིགས་
བཅད་དང་། སྡུད་པ་པོའི་མཚམས་སྦྱར་གྱི་ཚིགས་བཅད་ལས་འདི་སྡུད་པ་
པོའི་མཚམས་སྦྱོར་གྱི་ཚིགས་སུ་བཅད་པའོ། །དེ་ནས་རྩ་བའི་རྒྱུད་བཤད་མ་
ཐག་ཏུ་གང་ཟག་དབང་པོ་རྟུལ་པོའི་སེམས་ཅན་རྗེས་སུ་གཟུང་བའི་དོན་དུ་རྒྱུད་འདི་
གསུངས་པས་ན། དེ་ནས་ཞེས་བྱ་བ་གང་གིས་ཀྱང་བར་མ་ཆོད་པས་ན་དེ་མ་
ཐག་པའི་ཚིག་གོ །དཔལ་ལྡན་ཞེས་པ་རྒྱ་ཆེ་བའི་ཆ། རྡོ་རྗེ་འཆང་ཟབ་
པའི་ཆའོ། །དེ་ཡང་དཔལ་ལྡན་ནི་ལེགས་པ་སྟེར་བ་སྟེ་གདུལ་བྱ་རིགས་རྣམ་པ་
བདུན་ལ་འདུལ་བྱེད་ད་ལ་བདུན་གྱིས་གདུལ་བྱ་སེམས་ཅན་ལ་ལེགས་པའི་ཡོན་
ཏན་ཐམས་ཅད་སྟེར་བར་བྱེད་པས་སོ། །རྡོ་རྗེ་ནི་མཚོན་བྱ་དོན་གྱི་རྡོ་རྗེ་དང་།
མཚོན་བྱེད་རྟགས་ཀྱི་རྡོ་རྗེའོ། །དེ་ལ་མཚོན་བྱ་དོན་གྱི་རྡོ་རྗེ་ནི་ཡེ་ཤེས་རྣམ་པ་
ལྔ་ལ། མཚོན་བྱེད་རྟགས་ཀྱི་རྡོ་རྗེ་ནི་རྩེ་ལྔའོ། །འཆང་བ་ཡང་དོན་རྟགས་
གཉིས་ཏེ། རྡོ་རྗེའི་དོན་ཡེ་ཤེས་ལྔ་འཆང་བའི་བརྡར་རྟོགས་རྡོ་རྗེ་རྩེ་ལྔ་པ་དེ་འཛིན་
ཅིང་མི་གཏོང་བས་འཆང་ཞེས་བྱའོ། །དེས་ན་དོན་ལ་སྡུད་པ་པོ་དེ་ཟབ་པ་དང་རྒྱ་
16



ཞུས་པའི་ལེའུ།
ཆེ་བ་གཉིས་མེད་དུ་བསྟན་པའོ། །དེ་ལྟར་ཡང་མཉམ་སྦྱོར་ལས། ནམ་
ཀ་ཐམས་ཅད་ཁྱབ་པའི་དཔལ། །རྡོ་རྗེ་སེམས་དཔའ་དེ་བཞིན་གཤེགས་ཞེས་
སོ། །འོ་ན་སྡུད་པ་པོ་དེ་ཟབ་པ་དང་རྒྱ་ཆེ་བ་གཉིས་མེད་དུ་སྟོན་པ་དང་ཁྱད་མེད་
དོ་ཞེ་ན། དོན་དམ་དུ་ཟེར་རམ། ཀུན་རྫོབ་ཏུ་ཟེར། དོན་དམ་དུ་ན་འདོད་ཐོག་
དགྱེས་རྡོར་དང་སམྦུ་ཊ་ལས། སྟོན་པ་ང་ཉིད་ཆོས་ཀྱང་ང་། །དེ་བཞིན་ཉན་པའི་
ཚོགས་ལྡན་ང་། །ཞེས་སོ། །ཀུན་རྫོབ་ཏུ་ཟེར་ན་ས་བཅུའི་བྱང་ཆུབ་སེམས་
དཔའི་ཚུལ་འཛིན་པའོ། །འོ་ན་སྡུད་པ་པོ་དེའི་མཛད་པའི་འཕྲིན་ལས་ཅི་ཞེ་ན།
གདུལ་དཀའ་ཞེས་པ་སྟེ། གདུལ་བར་དཀའ་བའི་ལྷ་ཚངས་པ་དང་ཁྱབ་
འཇུག་ལ་སོགས་པའི་དྲག་པོ་ཉི་ཤུ་རྩ་གཅིག་པོ་རྣམས་ཞི་བས་མི་ཐུལ་བས།
དྲག་ཤུལ་བཙན་ཐབས་ཀྱིས་འདུལ་དགོས་པས་སོ། །འདུལ་བའི་ཐབས་ནི་
ཐབས་སྣ་ཚོགས་ཀྱི་སྒོ་ནས་འདུལ་བས་སོ། །དེ་སྣ་ཚོགས་པའི་སྒོ་ནས་
ཇི་ལྟར་འདུལ་ན། མཚན་ཡང་དག་པར་བརྗོད་པའི་རྒྱུད་འདི་གསུང་བའི་དུས་
སུ། ལྷ་ཚངས་པ་ལ་སོགས་པ་རྣམས་ཀྱིས་བར་དུ་གཅོད་པ་ལ། བཅོམ་
ལྡན་འདས་ཀྱིས་སྒོ་བ་ལྕགས་ཀྱུ་སྤྲོས་ནས། ལྕགས་ཀྱུས་བཀུག་ནས།
17



མཚན་བརྗོད་ཊིཀ།
བཅོམ་ལྡན་འདས་ཀྱི་མདུན་དུ་ཕྱིན་ལ་ཁད་ཙམ་ན། ལྕགས་ཀྱུ་བཅད་ནས་བྲོས་
ཏེ། སྒོ་བ་ལྕགས་ཀྱུས་བཀའ་ནོད་དེ། །བདག་བཅད་ནས་ནི་ཁོ་བྲོས་
ནས། །རིག་པའི་རྒྱལ་པོ་ཅི་ལྟར་གྱི་ཟེར། དེའི་སྟེང་དུ་ཞགས་པ་སྤྲོས།
ལྕགས་ཀྱུས་བཀུག ཞགས་པས་བཅིངས་ནས་འོངས་པས། ཡང་ལྕགས་
ཀྱུ་དང་ཞགས་པ་བཅད་ནས་བྲོས་པས། ཡང་ཁོང་གཉིས་ཀྱིས་བཀའ་ནོད།
དེའི་སྟེང་དུ་ལྕགས་སྒྲོག་སྤྲོས་ནས་བསྡམས། ཞགས་པས་བཅིངས།
ལྕགས་ཀྱུས་བཀུག་ནས་འོངས་པས། ཡང་ཁོ་བྲོས་ནས་ཁོང་གསུམ་གྱིས་
བཀའ་ནོད། དེའི་སྟེང་དུ་དྲིལ་བུ་སྤྲོས་ནས་ལྕགས་ཀྱུས་བཀུག ཞགས་པས་
བཅིངས་ནས་ལྕགས་སྒྲོག་གིས་བསྡམས། དྲིལ་བུས་ཤེས་པ་མྱོས་མྱོས་སུ་
བཏང་ནས། ཁོའི་རྒྱུད་ལ་ཡེ་ཤེས་བཙན་ཐབས་སུ་བསྐྱེད་ནས་བཏུལ་བའོ། །
དེའི་ཕྱིར་གདུལ་བྱ་ཚངས་པ་ལ་སོགས་པ་རྣམས་ཀྱི་ནང་ནས་འདུལ་བྱེད་དེ་མཆོག་
ཏུ་བཤད་པའོ། །གཙོ་བོ་ཞེས་བྱའོ། །འཇིག་རྟེན་གསུམ་ནི་ས་འོག་ས་སྟེང་
ས་བླ་གསུམ་ན་མཐུ་ཆེ་ཞིང་རྩལ་དྲག་པ་ནི་ཚངས་པ་དང་ཁྱབ་འཇུག་དབང་ཕྱུག་
གསུམ་ཡིན་ལ། དེ་གསུམ་ལས་ཕྱག་ན་རྡོ་རྗེ་དེ་རྒྱལ་བའི་ཚུལ་སྟོན་པས་
18



ཞུས་པའི་ལེའུ།
རྗེ
ནི
ནི
ནའོ། །ཡང་ན་ལྷ་མོ་ཙ་མུན་ཏི་ལ་མིང་པོ་གསུམ་ཡོད་དེ། རྒྱལ་བར་བྱེད་པ་
དང་། སྦྲང་རྩིར་བྱེད་པ་དང༌། དོན་ཐམས་ཅད་གྲུབ་པར་བྱེད་པ་དང་གསུམ་
པོ་དེ་འཇིག་རྟེན་གསུམ་ན་མཐུ་ཆེ་བ་ཡིན་པ་དེ་གསུམ་ལས་རྒྱལ་བ་ཡིན་པས་
གསུམ་ལས་རྒྱལ་བའོ། །དེ་ཉིད་ཀྱི་ཕྱིར་ན་དཔའ་བོ་སྟེ། ཕར་ལ་ཐམས་
ཅད་འཇོམས་ཤིང་ཚུར་ལ་དེ་རྣམས་ཐམས་ཅད་ཀྱིས་མི་གནོན་པའི་ཕྱིར་རོ། །
འོ་ན་སྡུད་པ་པོ་དེའི་གསང་མཚན་གང་ཞེ་ན། རྡོ་རྗེ་དབང་ཕྱུག་སྟེ། རྡོ་
རྗེ་ནི་རྡོ་རྗེའི་རིགས་སོ། །དབང་ཕྱུག་ནི་རྡོ་རྗེའི་རིགས་ལ་མངའ་བརྙེས་པའི་
དོན་གྱིས་སོ། །ཡང་ན་རྡོ་རྗེ་ནི་གསང་སྔགས་འབྲས་བུ་རྡོ་རྗེ་ཐེག་
པའོ། །དབང་ཕྱུག་ནི་དེ་ལ་མངའ་བརྙེས་པས་སོ། །གསང་བའི་རྒྱལ་ནི་དེ་
བཞིན་གཤེགས་པའི་གསང་བ་ལྔའོ། །ཅི་ཕྱིར་གསང་ན་སྣོད་མ་ཡིན་ལ་གསང་
བའོ། །དེ་ཉིད་འདུས་པའི་རྒྱུད་ཕྱི་མས་དམ་པོ་བྱས་ནས་གསང་བ་ལྔ་སྟེ།
ཡང་དག་པར་རྫོགས་པའི་སངས་རྒྱས་དེ་མ་ཆགས་མི་སྡང་མ་རྨོངས་ཀྱང་། འདོད་
ཆགས་ཆེན་པོ། ཞེ་སྡང་ཆེན་པོ་ལ་སོགས་པའི་སྒོ་ནས་སེམས་ཅན་གྱི་དོན་
བྱེད་པས་སོ། །ཅི་ཕྱིར་གསང་ན་སྣོད་མ་ཡིན་པ་ལ་གསང་སྟེ། ཉན་ཐོས་དང་།
19



མཚན་བརྗོད་ཊིཀ།
རང་སངས་རྒྱས་དང་། ཕ་རོལ་ཏུ་ཕྱིན་པ་དང་། བྱ་བའི་རྒྱུད་དང་། གཉིས་
ཀའི་རྒྱུད་ལ་གསང་བའོ། །ཡང་ན་རི་རབ་ཀྱི་ལྕོག་ལ་གནོད་སྦྱིན་གསང་
བྱ་བ་སེམས་ཅན་ཐམས་ཅད་ལ་སད་དང་སེར་བ་ལ་སོགས་པ་གཏོང་བའི་གནོད་
སྦྱིན་མ་རུངས་པ་ཞིག་ཡོད་པ་དེ་འདུལ་བས་གདུལ་བྱའི་མིང་འདུལ་བྱེད་ལ་
བཏགས་པའོ། །དེས་ན་གསང་བའི་རྒྱལ་ལོ། །
ད་ནི་སྐྱེ་མཆེད་ཀྱི་ཁྱད་པར་ནི། པདྨ་མ་དཀར་པོ་སྟེ་མེ་ཏོག་པདྨ་
སྔོན་པོ་ལ་སོགས་པ་ཡོད་པ་ལས། འདི་པདྨ་དཀར་པོའོ། །རྒྱས་ནི་པདྨ་འབུས་
པ་དང་ཁ་བྱེ་བ་ཡོད་པ་ལས་འདིར་ཁ་བྱེ་བའོ། །འདྲའི་ནི་པདྨ་དེ་ཟླུམ་པས་མཛེས་
པ་དཀར་ལ་དམར་བའི་མདངས་ཆགས་པ་ཡོད་པ་བཞིན་དུ། འདིར་ཕྱག་ན་
རྡོ་རྗེ་ནི་སྤྱན་ཟླུམ་ལ་མཛེས་པ་དཀར་ལ་དམར་བའི་མདངས་ཆགས་པ། ཟེ་
འབྲུ་ནག་པོ་ལྟ་བས་མི་ངོམས་པའི་སྤྱན་མངའ་བས་ན་སྤྱན་ཞེས་བྱའོ། །
དེས་ནི་དོན་ཆགས་པ་མེད་པའི་སྤྱན་གྱིས་གདུལ་བྱ་སེམས་ཅན་ལ་གཟིགས་པའི་
བརྡའོ། །པདྨ་རྒྱས་པའི་ཞལ་ནི། པདྨ་འབུས་པ་ལ་སོགས་པ་བཅད་ནས་
ལེགས་པར་རྒྱས་པ་ཁ་བྱེ་བ་བཞིན་དུ། ཕྱག་ན་རྡོ་རྗེའི་ཞལ་རས་ཀྱང་དེ་འདྲ་
20



ཞུས་པའི་ལེའུ།
བ་སྟེ། ལྟ་བས་མི་ངོམས་པའི་ཞལ་མངའ་བས་སོ། །དེ་བསོད་ནམས་དང་ཡེ་
ཤེས་ཀྱི་ཚོགས་གཉིས་རྫོགས་པའི་བརྡའོ། །
སྡུད་པ་པོ་དེའི་ཕྱག་མཚན་གང་ཞེ་ན། རང་གི་ལག་གིས་ཏེ་ཕྱག་ན་རྡོ་
རྗེ་རང་གིས་སོ། །ཅི་བསྣམས་ཤེ་ན་རྡོ་རྗེ་ཞེས་པ་ལ་གཉིས་ལས། ད་རེས་
མཚོན་བྱེད་རྟགས་ཀྱི་རྡོ་རྗེ་རྩེ་ལྔ་པའོ། །མཆོག་ནི་མཚོན་བྱ་དོན་གྱི་རྡོ་རྗེ་ཡེ་ཤེས་
ལྔའོ། །
དེས་ནི་དོན་ཡེ་ཤེས་ལྔ་མཚོན་པའི་རྟགས་རྡོ་རྗེ་རྩེ་ལྔ་པ་བསྣམས་པའོ། །འོ་
ན་བཟུང་ནས་ཅི་བྱེད་ཅེ་ན། ཡང་ནས་ཡང་དུ་གསོར་བྱེད་པ་ཞེས་པ་སྟེ། རྡོ་
རྗེ་སྐད་ཅིག་ཙམ་ཡང་མི་འཇོག་པར་གྱེན་དུ་གསོར་བའོ། །དེ་གསོར་བ་ནི་རྡོ་རྗེའི་
ཐེག་པས་གདུལ་བྱ་སེམས་ཅན་ཐམས་ཅད་འཁོར་བའི་གནས་ནས་འདྲེན་པར་
བྱེད་པའོ། །ཡང་ན་བར་དུ་གཅོད་པའི་ལྷ་ཚངས་པ་ལ་སོགས་པའི་གདུལ་བྱ་གདུག་
པ་ཅན་རྣམས་སྤ་བཀོང་བའི་བརྡར་རྡོ་རྗེ་གསོར་ཞིང་ཡེ་ཤེས་ཀྱི་སྤྱན་གྱིས་ཡན་མན་
དུ་གཟིགས་པའོ། །དེ་ལྟ་བུ་དེའི་སྡུད་པ་པོ་དེས། རྒྱུད་ཆེན་སྒྱུ་འཕྲུལ་དྲ་བ་ལས་
ཞེས་པ་ནས། གླུར་བླངས་གང་ལགས་བཤད་དུ་གསོལ་ཞེས་གསོལ་བ་འདེབས་
21



མཚན་བརྗོད་ཊིཀ།
པའོ། ། །
ད་ནི་གང་དང་ལྷན་ཅིག་ཏུ་ཞུས་པ་ལ་བདུན་ལས། དང་པོ་གྲོགས་ཀྱི་
གྲངས་ངེས་པ་ནི། འོ་ན་ཕྱག་ན་རྡོ་རྗེ་གཅིག་པུ་ལས་མེད་དམ་ཞེ་ན། ཁྲོ་
གཉེར་རིམ་པར་ལྡན་ལ་སོགས་ཞེས་པས་ཁྲོ་བོའི་ཚོགས་ལྔ་བརྒྱ་དང་ལྷན་
ཅིག་ཏུ་ཞུས་ཤེའོ། །ཁྲོ་གཉེར་ནི་ཧཱུཾ་ཀུ་ཊ་སྨིན་མ་གྱེན་ལ་བསྒྲེང་བའོ། །སོགས་
ནི་ཁྲོ་བོ་འདོད་པའི་རྒྱལ་པོ་སྟོབས་པོ་ཆེ་མི་གཡོ་བ་ལ་སོགས་པ་ལྔ་བརྒྱའོ། །འོ་
ན་སོགས་ཁོངས་སུ་ལྔ་བརྒྱ་ལས་མང་བ་ཡང་བསྡུར་ཐུབ། ཉུང་བའང་
བསྡུར་ཐུབ་པ་ལ་ལྔ་བརྒྱ་ཁོ་ནའི་ངེས་པ་ཅི་ཡོད་ཅེ་ན། དེ་ཕྱག་ན་རྡོ་རྗེ་དབང་
བསྐུར་བའི་རྒྱུད་ལས་རྗེས་སུ་སྤྱོད་པ་ལྔ་བརྒྱའོ་ཞེས་གསུངས་སོ། །རྗེས་སུ་
སྤྱོད་པའི་གོ་བ་ནི་ཕྱག་ན་རྡོ་རྗེ་ཅི་བྱེད་ནུས་པ་ལྔ་བརྒྱའོ། །འོ་ན་གྲོགས་ལྔ་བརྒྱ་
པོ་རྣམས་ཀྱི་མིང་ཅི་ཞེ་ན། ལག་ན་རྡོ་རྗེ་སྟེ། སྡུད་པ་པོ་གྲོགས་ལྔ་བརྒྱ་
པོ་ཐམས་ཅད་ཀྱི་ཐུན་མོང་གི་མིང་ཡང་ལག་ན་རྡོ་རྗེའོ། །བྱེ་བྲག་ཏུ་སྟོབས་པོ་
ཆེ་ལ་སོགས་པ་ཡོད་ཀྱང་དོན་ལ་ཐམས་ཅད་ཕྱག་ན་རྡོ་རྗེ་ལས་མི་འདའ།
མཐའ་ཡས་པ་ནི། གྲངས་མཐའ་ཡས་པ་དང་། ཡོན་ཏན་མཐའ་ཡས་
22



ཞུས་པའི་ལེའུ།
,
*，
པའོ། །དེ་ལ་གྲངས་མཐའ་ཡས་པ་ནི། ལྔ་བརྒྱའི་རེ་རེ་ལ་ཉིང་གཡོག་ལྔ་བརྒྱ་
ལྔ་བརྒྱ། དེ་རེ་རེ་ལ་སུམ་གཡོག་ལྔ་བརྒྱ་ལྔ་བརྒྱ་ལ་སོགས་པ་སྟེ། དོན་
ལ་གྲངས་ལས་འདས་པ་ཡོད་གསུངས། ཡོན་ཏན་ནི་ཁྲོ་བོའི་ཚོགས་དེ་
རྣམས་རེ་རེ་ལ་ཡང་སངས་རྒྱས་ཀྱི་སྟོབས་དང་མི་འཇིགས་པ་ལ་སོགས་པ་དང་།
གཟུངས་དང་ཏིང་ངེ་འཛིན་ལ་སོགས་པ་དཔག་ཏུ་མེད་པ་མངའ་བས་མཐའ་ཡས་
པའོ། །རྗེས་སུ་སྤྱོད་པའི་ཁྲོ་བོ་ལྔ་བརྒྱ་པོའི་མཛད་པའི་ཕྲིན་ལས་ཅི་ཞེ་ན།
དཔའ་བོ་གདུལ་དཀའ་འདུལ་བ་པོ་ཞེས་པ་སྟེ། གདུལ་དཀའ་བ་ནི་ཚངས་
པ་ལ་སོགས་པ་ཞི་བས་མི་འདུལ་བས་དྲག་ཤུལ་བཙན་ཐབས་ཀྱི་སྒོ་ནས་བཏུལ་
དགོས་པའོ། །འདུལ་བའི་ཐབས་སྣ་ཚོགས་ཀྱིས་འདུལ་བར་བྱེད་པའོ། །འོ་ན་
ཁྲོ་བོ་ལྔ་བརྒྱ་པོའི་གཟུགས་ཀྱི་ཁྱད་པར་ཅི་ཡིན་ཞེ་ན། འཇིགས་སུ་རུང་དང་
སྟེ་གཟུགས་མདོར་བསྟན། རྒྱས་པར་འོག་ནས་སྟོན་ནོ། །ཉམས་ཅི་
ཞེ་ན། དཔའ་བྱད་ཅན་གྱི་ཉམས་ཏེ། བར་དུ་གཅོད་པའི་ལྷ་ཚངས་པ་དང་
ཁྱབ་འཇུག་ལ་སོགས་པ་གན་རྐྱལ་དུ་བསྐྱེལ་ཏེ་དེའི་སྟེང་དུ་གཡས་བརྐྱང་དང་
གཡོན་བརྐྱང་ལ་སོགས་པས་མནན་པའོ། །ཕྱག་མཚན་ཅི་བསྣམས་ཤེ་ན།
23



མཚན་བརྗོད་ཊིཀ།
རྡོ་རྗེ་རྩེ་མོ་རབ་འཕྲོ་བ་སྟེ། སྡུད་པ་པོས་གསོར་བའི་དུས་སུ་གྲོགས་ལྔ་
བརྒྱ་པོས་ཀྱང་གསོར་ཏེ། སྟེང་གི་ཆ་ལས་ཀྱང་རྡོ་རྗེའི་འོད་ཟེར་ཆ་ཕྲ་མོ་དཔག་
ཏུ་མེད་པ་འཕྲོས། འོག་གི་ཆ་ལས་ཀྱང་འོད་ཟེར་མང་པོ་འཕྲོས། བར་གྱི་ཆ་
ལས་ཀྱང་རྡོ་རྗེ་ཆ་ཕྲ་མོ་དཔག་ཏུ་མེད་པ་འཕྲོས་པས་རྡོ་རྗེ་རྩེ་མོ་རབ་འཕྲོ་བའོ། །
འོ་ན་འཕྲོ་བ་དེ་ཇི་ལྟར་བྱས་པས་འཕྲོ་ན། གསོར་བྱེད་པ་སྟེ། གསོར་བས་འཕྲོ་
བའོ། །གསོར་བ་དེ་གང་གིས་གསོར་ན། རང་གི་ལག་གིས་གསོར་ཏེ། ཁྲོ་
བོ་ལྔ་བརྒྱ་པོ་སོ་སོ་རང་རང་གི་ལག་གིས་གསོར་ཏེ་ཞེའོ། །དེ་ཡང་གསོར་བ་
དེས་དོན་ལ་ཚངས་པ་ལ་སོགས་པ་བར་དུ་གཅོད་པ་ཐམས་ཅད་ཀྱིས་ཤིན་ཏུ་ཡང་
མི་ཚུགས་པར་(བྱེད་པ)འོ། །དེ་ལྟ་བུ་དེས་རྒྱུད་ཆེན་ཞེས་གསོལ་བ་
འདེབས་སོ། །ད་ནི་དེ་ཁོ་ན་ཉིད་ཇི་ལྟ་བུ་དང་ལྡན་པ་ཡིན་ཞེ་ན། ཁྲོ་བོ་དེ་
རྣམས་ཟ་ཟ་དང་འཆའ་འཆའ་འདྲ་བ། གདུག་གདུག་དང་གཏུམ་གཏུམ་འདྲ་བ་དེ་
ལས་ཀྱི་སྲིན་པོ་མིན་ནམ་ཞེ་ན། སྙིང་རྗེ་སྟེ་མི་དམིགས་པའི་སྙིང་རྗེ་ཆེན་པོ་
དང་ལྡན་པའི་ཁྲོ་བོ་ཡིན། དོན་ལ་རྒྱ་ཆེ་བའོ། ཤེས་རབ་དང་ནི་ཆོས་སྤྱི་
དང་རང་གི་མཚན་ཉིད་རྣམ་པར་འབྱེད་པ་དང་ལྡན་པའི་མཚན་ཉིད་ཤེས་རབ་དང་ལྡན་
24



ཞུས་པའི་ལེའུ།
པ་ཡིན་ནོ། །དེ་ཟབ་པའོ། །དོན་ལ་ཤེས་རབ་ཆེན་པོ་དང་ལྡན། སྙིང་རྗེ་ཆེན་
པོ་དང་ལྡན་པའི་ཟབ་པ་དང་རྒྱ་ཆེ་བ་གཉིས་མེད་ཀྱི་ཁྲོ་བོ་ཡིན་ནོ། །
འོ་ན་དེ་གཉིས་དང་ལྡན་ན་ཁྲོ་བོའི་སྐུར་སྟོན་ནས་ཅི་བྱེད་ཅེ་ན། ཐབས་
ཀྱིས་འགྲོ་དོན་བྱེད་པའི་མཆོག་ཅེས་པ་སྟེ། ཐབས་ཀྱིས་ནི་འཇིག་རྟེན་པའི་
ཐབས་དང་། འདས་པའི་ཐབས་གཉིས་སོ། །འཇིག་རྟེན་པའི་ཐབས་ནི་མི་དགེ་
བ་སྤངས་ནས་དགེ་བ་བཅུ་ཉམས་སུ་བླངས་པས་ལྷ་མི་ཐོབ་བོ། །འཇིག་རྟེན་
ལས་འདས་པའི་ཐབས་ཀྱིས་བྱང་ཆུབ་གསུམ་ཐོབ་པའོ། །འགྲོ་བ་ནི་རིགས་གཅིག་
ནས་གཅིག་ཏུ་འགྲོ་བ་ཁམས་གསུམ་གྱི་སེམས་ཅན་ནོ། །དོན་བྱེད་པ་ནི་འཇིག་རྟེན་
པའི་ཐབས་ཀྱིས་བྱང་ཆུབ་གསུམ་ཐོབ་པའོ། །ཡང་ན་འགྲོ་བ་ནི་རིགས་གཅིག་ནས་
གཅིག་ཏུ་འགྲོ་བ་ཁམས་གསུམ་གྱི་སེམས་ཅན་ནོ། །དོན་བྱེད་པ་ནི་འཇིག་རྟེན་པའི་
ཐབས་ཀྱིས་བདེ་འགྲོ་ལྷ་མི་ཐོབ་པར་བྱེད། འཇིག་རྟེན་ལས་འདས་པའི་ཐབས་ཀྱིས་
བླ་ན་མེད་པའི་བྱང་ཆུབ་རྣམ་པ་གསུམ་ཐོབ་པར་བྱེད་པའོ། །མཆོག་ནི་དེ་གཉིས་
ཀྱིས་དོན་བྱེད་པས་སོ། །ཡང་ན་གདུལ་བྱ་ཞེ་སྡང་ཅན་འདུལ་བའི་སྒོ་ནས་ཀྱང་མཆོག་
ཅེས་སོ། །དེ་དགའ་མགུ་རངས་པའི་བསམ་པ་ཅན་ནི། བསམ་པ་ཅན་
25



མཚན་བརྗོད་ཀ།
གསུམ་ཀ་ལ་སྦྱར་ཏེ། དགའ་བའི་བསམ་པ་ཅན་དང་། མགུ་བའི་བསམ་པ་ཅན་
དང་། རངས་པའི་བསམ་པ་ཁྱད་པར་ཅན་ནོ། །དེ་ཡང་འགྲེལ་པ་ནས་དགའ་བ་
ནི་གདུལ་བྱའི་སྒོ་ནས་སོ་ཟེར། དེ་ཡང་དགའ་བ་ནི་གདུལ་བྱ་ཞེ་སྡང་ཅན་འདུལ་
བ་ལ་རྣམ་པ་ཐམས་ཅད་དུ་འཚེར་བ་མེད་པའི་དགའ་བའི་བསམ་པ་ཅན་ནོ།།
མགུ་བ་ནི་ལུས་ཀྱི་སྒོ་ནས་སོ། །ཞེས་གསུངས་ཏེ་དེ་ཡང་གདུལ་བྱ་ཞེ་སྡང་ཅན་
འདུལ་བ་ལ་ངའི་ལུས་མིག་མེ་མདག་གི་ཕུང་པོ་འདྲ་བ། དབུགས་མེ་ལྕེ་ལྟར་འབར་
བ། མཆེ་བ་གཙིགས་པ། ཞལ་གདངས་པ་ལ་སོགས་པ་ལུས་འདི་རེ་ཙམ་ཞིག་
ཏུ་བྱུང་སྙམ་པ་ལ་མགུ་བའོ། །རངས་པ་ནི་སེམས་ཅན་གྱི་དོན་བྱེད་པ་སྟེ། དེ་ལ་
སྤྲོ་བ་ནི་རངས་པའི་བསམ་པ་ཅན་ཞེས་སོ། །
ད་ནི་གོང་གི་འཇིགས་སུ་རུང་བ་རྒྱས་པར་བཤད་པ་ནི། ཁྲོ་བོའི་
ལུས་ཀྱི་གཟུགས་ལྡན་པ་ཞེས་པ་སྟེ། དེ་ལ་ཁྲོ་བོའི་གཟུགས་ནི་ཇི་
ལྟ་བུ་ཞེ་ན། འཇིགས་བྱེད་ཆེན་པོའི་གཟུགས་ཅན། རབ་ཏུ་བཞད་པ་ཅན།
དབུ་དང་ཕྱག་དང་ཞབས་དུ་མ་ཅན། སྤྱན་མི་སྡུག་ཅིང་དབུ་སྐྲ་ཁམ་པ་གྱེན་དུ་
བརྗེས་པ། རྫི་མ་སེར་བ། ཁྲོ་གཉེར་དང་ལྡན་པ། ཐོད་པའི་ཕྲེང་བ་དང་།
26



ཞུས་པའི་ལེའུ།
སྦྲུལ་གྱི་རྒྱན་དང་། སྟག་གི་པགས་པའི་སྨད་གཡོགས་ལ་སོགས་པ་རྣམས་
དང་ལྡན་པའོ། །
ད་ནི་གོང་གི་དཔའ་བོ་གདུལ་དཀའ་འདུལ་བ་པོ་ཞེས་པའི་མཛད་པའི་འཕྲིན་
ལས་ཀྱི་འཕྲོ་ནི། སངས་རྒྱས་འཕྲིན་ལས་བྱེད་པའི་མགོན་ཏེ། སངས་
རྒྱས་ཀྱི་འཕྲིན་ལས་ནི་སྤྱིར་གཉིས་ཏེ། བསྟན་པ་དང་མི་བསྟན་པའོ། །དེ་
ལ་ལོངས་སྐུས་དོན་བྱེད་པ་ནི་བསྟན་པ། སྤྲུལ་སྐུས་སེམས་ཅན་གྱི་དོན་བྱེད་པ་ནི་
མི་བསྟན་པའོ། །དེ་ལ་འདིར་སྤྲུལ་སྐུས་ཚར་གཅད་པ་དང་རྗེས་སུ་བཟུང་བ་གཉིས་
ཀྱི་སྒོ་ནས་སེམས་ཅན་གྱི་དོན་བྱེད་པའོ་ཞེས་སོ། །དེ་ལྟ་བུའི་འཕྲིན་ལས་བྱེད་པ་
ནི་མགོན་མེད་པ་རྣམས་ཀྱི་མགོན། སྐྱབས་མེད་པ་རྣམས་ཀྱི་སྐྱབས། དཔུང་
མེད་པ་རྣམས་ཀྱི་དཔུང་གཉེན་ཡིན་པས་མགོན་པོ་ཞེས་སོ། །ད་ནི་དེ་རྣམས་ཀྱི་
མཇུག་བསྡུ་བ་ནི། ལུས་བཏུད་རྣམས་(དང་)ནི། ཐལ་མོ་སྦྱར་བ་རྣམས་ཏེ་
ཁྲོ་བོའི་ཚོགས་ལྔ་བརྒྱ་པོ་རྣམས་སོ། །ལྷན་ཅིག་ཏུ་ཁྲོ་བོའི་ཚོགས་ལྔ་བརྒྱ་པོ་
དེ་རྣམས་དང་སྡུད་པ་པོ་ལྷན་ཅིག་ཏུ་ཞུས་པའོ། །ཇི་སྐད་དུ་ཞུས་ན་རྒྱུད་ཆེན་སྒྱུ་
འཕྲུལ་དྲ་བ་ལས་ཞེས་པ་ལ་སོགས་ཀྱིས་གསོལ་བ་འདེབས་སོ། །ད་ནི་ཚུལ་ལམ་
27



མཚན་བརྗོད་ཊིཀ།
ཐབས་ཇི་ལྟར་ཞུས་བྱས་པ་ལ། དེ་ཡང་གང་གིས་ཞུས་ན་ཟབ་པ་དང་རྒྱ་ཆེ་བ་གཉིས་
མེད་ཀྱི་སྡུད་པ་པོ་དེས་ཞུས། གང་དང་ལྷན་ཅིག་ཏུ་ཞུས་ན་ཁྲོ་གཉེར་རིམ་པར་ལྡན་
ལ་སོགས་པ་དང་ལྷན་ཅིག་ཏུ་ཞུས། ཚུལ་ལམ་ཐབས་ཇི་ལྟར་ཞུས་ཤེ་ན། ཕྱག་
འཚལ་ནས་ཞུས་བྱ་བ་དང་སྦྱར་ཏེ། དེ་ཡང་སྟོན་པ་ལ་ཤན་པའི་ལུགས་ལྟ་བུས་
ཞུས་སམ་ཞེ་ན། མ་ཞུས་ཏེ་ཕྱག་འཚལ་ནས་ཞུས་པའོ། །ཕྱག་གང་ལ་འཚལ་
ན་འགྲེལ་པ་ནས་མགོན་པོ་བྱ་བར་ཡོད་དེ། ཅིའི་ཕྱིར་མགོན་པོ་ཞེས་བྱ་ཞེ་ན།
སེམས་ཅན་མགོན་མེད་པ་རྣམས་ཀྱི་མགོན། སྐྱབས་མེད་པ་རྣམས་ཀྱི་སྐྱབས།
དཔུང་གཉེན་མེད་པ་རྣམས་ཀྱི་དཔུང་གཉེན་དུ་གྱུར་པའི་སྒོ་ནས་སོ། །
འོ་ན་མགོན་པོ་དེ་ཡང་ཁྱད་པར་དུ་དང་ལྡན་པའི་མགོན་པོ་ལ་ཕྱག་འཚལ་ལོ་
ཞེ་ན། གསུམ་ལས་དེ་བཞིན་གཤེགས་པ་ཞེས་པ་རང་དོན་དང་གཞན་གྱི་དོན་
གྱིས་ཁྱད་པར་དུ་བྱས་པའི་མགོན་པོ་ལ་ཕྱག་འཚལ་བའོ། །བཅོམ་ལྡན་འདས་
ཞེས་པས་སྤངས་པ་དང་ཡེ་ཤེས་ཀྱི་ཁྱད་པར་དུ་བྱས་པའི་མགོན་པོ་ལ་འཚལ་ལོ། །
རྫོགས་སངས་རྒྱས་ལ་ཞེས་པས་ཐེག་པ་དམན་པ་ལས་ཁྱད་པར་དུ་བྱས་པའི་མགོན་
པོ་ལ་ཕྱག་འཚལ་(ནས)་ཞེས་སོ། །དེ་ལ་དེ་བཞིན་གཤེགས་པ་ཞེས་པ་རང་དོན་
28



ཞུས་པའི་ལེའུ།
དུ་ཅིས་འགྲོ་ན། དེ་བཞིན་ནི་ཆོས་ཀྱི་དབྱིངས་སྟོང་པ་ཉིད་སྤྲོས་པ་ཐམས་ཅད་
དང་བྲལ་བའོ། །གཤེགས་པ་ནི་ཆོས་ཀྱི་དབྱིངས་སྟོང་པ་ཉིད་འོད་གསལ་དེ་ཇི་ལྟ་
བ་བཞིན་མཁྱེན་ཅིང་རིག་པས་སོ། །གཞན་དོན་དུ་དེ་བཞིན་ཆོས་ཀྱི་དབྱིངས་སྟོང་
པ་འོད་གསལ་ཆོས་ཀྱི་སྐུ། གཤེགས་པ་གཟུགས་སྐུ་གཉིས་ཀྱིས་གདུལ་བྱ་སེམས་
ཅད་གྱི་དོན་དུ་གཤེགས་པའོ། །དེས་ནི་རང་གི་དོན་དང་གཞན་གྱི་དོན་ཁྱད་པར་དུ་
བྱས་པའོ། །
ད་ནི་སྤང་བ་དང་ཡེ་ཤེས་ཀྱིས་ཁྱད་པར་དུ་བྱས་པ་ནི། བཅོམ་ལྡན་འདས་
ཞེས་པ་གཞོམ་བྱ་ཉོན་མོངས་པ་ལ་སོགས་པ་བདུད་བཞི་བཅོམ་པ་སྟེ། དེ་ལྟར་
ཡང་རྡོ་རྗེ་རྩེ་མོ་ལས། ཉོན་མོངས་ལས་དང་དེ་བཞིན་སྐྱེ། །དེ་བཞིན་ཉོན་མོངས་
ཤེས་བྱའི་སྒྲིབ། །མི་མཐུན་ཕྱོགས་བཅོམ་གང་ཡིན་པ། །བཅོམ་པ་དེང་འདིར་
བཅོམ་ལྡན་འདོད། །ཅེས་སོ། །ཡེ་ཤེས་ནི་དབང་ཕྱུག་ལ་སོགས་པ་ཡོན་ཏན་
དྲུག་དང་ལྡན་པ་སྟེ། དེ་ཡང་སམྦུ་ཊ་ནས། དཔལ་དང་གྲགས་དང་ཡེ་ཤེས་
དང༌། །དབང་ཕྱུག་དང་ནི་གཟུགས་བཟང་དང་། །བརྩོན་འགྲུས་ཕུན་སུམ་
ཚོགས་པ་སྟེ། །དྲུག་ནི་བཅོམ་ལྡན་གསུངས་པ་ཡིན་གྱི་བར་གྱིས་ཤེས་སོ། །ད་
༡9



མཚན་བརྗོད་ཊིཀ།
ནི་ཐེག་པ་དམན་པ་ལས་ཁྱད་པར་དུ་བྱས་པ་ནི། རྫོགས་པའི་སངས་རྒྱས་ཏེ། རྫོགས་
པ་ནི་རང་དོན་དང་གཞན་དོན་མ་ལུས་པར་རྫོགས་པའོ། །སངས་རྒྱས་ནི་དངོས་
པོ་གཤིས་ཀྱི་གནས་ལུགས་ཀྱི་དོན་དེ་མཁྱེན་ཅིང་རྟོགས་པ་སྟེ། དེ་ལྟ་བུ་དེ་
ཉན་ཐོས་དང་རང་སངས་རྒྱས་ཐེག་པ་དམན་པ་ལ་མེད་པས་སོ། །འོ་ན་ཁྱད་
པར་གསུམ་ལྡན་གྱི་མགོན་པོ་དེ་ལ་ཕྱག་འཚལ་ནས་ཅི་བྱ་ཞེ་ན། ལུས་ཀྱིས་
ཐལ་མོ་སྦྱར་བར་བྱས་ནས་ནི་ཞེའོ། །སྤྱན་སྔར་འདུག་སྟེ་ནི་བཅོམ་ལྡན་
འདས་ཀྱི་མདུན་དུ་དྲང་པོ་མ་གཡོ་མ་འགུལ་བར་འདུག་ནས་འདི་སྐད་གསོལ་ཏེ།
ཐལ་མོ་སྦྱར་བའི་བར་ན་ཡར་རྡོ་རྗེ་བསྒྲེང་ནས་གྲོགས་ལྔ་བརྒྱ་པོ་ཐམས་ཅད་རྒྱུད་ཆེན་སྒྱུ་
འཕྲུལ་དྲ་བ་ལས། ཞེས་པ་ལ་སོགས་པ་ཐམས་ཅད་ཁུ་རིང་ངེ་གསོལ་བ་འདེབས་
བཞིན་འདུག་ཅེས་པའི་ཐ་ཚིག་གོ །
ད་ནི་གང་གི་དོན་དུ་ཞུ་ན། ཁྱབ་བདག་ཅེས་པ་རྒྱུད་ཀྱི་སྟོན་པ་དེ་ལ་བོས་
ནས། བདག་ལ་སྨན་པའི་ཆོས་ཤིག་ཞུ་ཞེས་སོ། །དེ་ལ་ཁྱབ་བདག་ཅེས་པ་
ཁྱབ་པ་རྣམ་པ་བཞི་ལྡན་དེ། ཆོས་ཉིད་ཀྱིས་ཁྱབ་པ་དང་། དེ་རྟོགས་པའི་ཡེ་
ཤེས་ཀྱིས་ཁྱབ་པ་དང་། དེ་ཐུགས་རྗེ་ཆེན་པོས་ཁྱབ་པ་དང་། དེ་གར་ཁྱབ་ཏུ་
30



ཞུས་པའི་ལེའུ།
མཛད་པའི་འཕྲིན་ལས་ཀྱིས་ཁྱབ་པའོ། །བདག་ལ་སྨན་པ་དང་ནི་བདག་སྡུད་པ་
པོ་ལ་སྨན་པ་སྟེ། ཚེ་འདི་ལ་ཉམས་སུ་བླངས་པས་ཕྱི་མ་ལ་ཕན་པའི་ཆོས་ཤིག་ཞུ།
ཡང་བདག་དོན་ནི་སྡུད་པའོ། །བདག་ལ་ནི་གནས་སྐབས་ཀྱི་འབྲས་བུ་སྟེ། ཚེ་
འདི་ལ་ཉམས་སུ་བླངས་པས་ཚེ་འདི་རང་ལ་ཕན་པའི་ཆོས་ཤིག་ཞུ་ཞེས་སོ། །ཐུགས་
བརྩེའི་ཕྱིར་ཏེ་དཔེར་ན་བུ་གཅིག་པུའི་ཕ་བཞིན་དུ་བདག་ལ་ཚེ་འདི་དང་ཕྱི་མ་གཉིས་ཀ་
ལ་ཕན་པའི་ཆོས་ཤིག་ཞུ། བདེ་བ་དམ་པ་ལ་འགོད་པའི་ཕྱིར་ཞུ་བའོ། །འོ་ན་
ཐབས་གང་གིས་འབྲས་བུ་གང་ཐོབ་པར་འདོད་ན། སྒྱུ་འཕྲུལ་དྲ་བ་ཞེས་པ་སྟེ།
འདི་ལ་རྒྱུད་རྐྱང་གི་སྐབས་སུ་གཞི་སྒྱུ་འཕྲུལ་དྲ་བ། ལམ་སྒྱུ་འཕྲུལ་དྲ་བ། འབྲས་
བུ་སྒྱུ་འཕྲུལ་དྲ་བ་བྱ་བ་ཞིག་གསུངས་ཏེ། འགྲེལ་པ་ན་མེད་པས་དེ་མི་བདེ་གསུངས།
དེ་ལ་ཐབས་སྒྱུ་འཕྲུལ་དྲ་བའི་སྒོ་ནས་འབྲས་བུ་མངོན་པར་རྫོགས་པའི་བྱང་ཆུབ་ཀྱི་
རིམ་པ་དེ་ཅི་ནས་ཀྱང་བདག་གིས་ཐོབ་པར་མཛོད་ཅིག་པའོ། །དེ་ལ་ཐབས་སྒྱུ་
འཕྲུལ་དྲ་བ་དཀྱིལ་འཁོར་རིགས་བདུན་གྱི་སྒོ་ནས་འབྲས་བུ་གང་ཐོབ་པར་འདོད་ན།
མངོན་པར་རྫོགས་པ་བྱང་ཆུབ་པའི་རིམ་པ་སྟེ། སྐུ་གསུམ་ཡེ་ཤེས་ལྔའམ་སྐུ་ལྔ་
ཡེ་ཤེས་ལྔ་པོ་སྡུད་པ་པོས་ཅི་ནས་ཀྱང་བདག་གིས་ཐོབ་པར་མཛོད་ཅིག་ཅེས་པ་སྟེ།
31



མཚན་བརྗོད་ཊིཀ།
དེའི་རྒྱུད་ཆེན་ལ་སོགས་པས་གསོལ་བ་འདེབས་སོ། །དེས་ན་རང་གི་དོན་དུ་ཞུས་
པའོ། །
འོ་ན་སྡུད་པ་པོ་དེ་རང་དོན་ལས་གཞན་དོན་དུ་མི་ཞུའམ་ཞེ་ན། གཞན་
དོན་དུ་ཡང་ཞུ་སྟེ། དེ་ཡང་ཇི་ལྟ་བུའི་དོན་དུ་ཞེ་ན། ཉོན་མོངས་པས་ནི་ཞེས་པ་
སྟེ། དྲུག་རྩ་བའི་ཉོན་མོངས་པ་ཅན་དེའི་ཞེས་པའོ། །སེམས་དཀྲུགས་ཤིང་
སྟེ་སེམས་ཉོན་མོངས་པས་གཉུག་མ་དེ་དཀྲུགས་ཤིང་བསླད་པའོ། །དེ་ཡང་
ནམ་མཁའ་ཡེ་ནས་དྭངས་པ་ལ་སྤྲིན་གྱིས་བསྒྲིབས་པ་བཞིན་དུ་དྲུག་རྩ་བའི་ཉོན་
མོངས་པ་དེས་སེམས་དཀྲུགས་ཏེ། ངའོ་སྙམ་པའི་ང་རྒྱལ་གྱི་རི་བོས་ནི་མནན།
བདག་ཏུ་ལྟ་བའི་མདུད་པས་བཅིངས། ཡང་དག་པའི་དོན་ལ་ཐེ་ཚོམ་ཟ་བའི་དྲ་
བར་ཚུད། ཡུལ་སྡུག་པ་ལ་འདོད་ཆགས་པའི་འདོད་ཆགས་ཀྱི་ཆུ་བོས་ཁྱེར། མི་
སྡུག་པ་ལ་ཞེ་སྡང་བའི་ཞེ་སྡང་གི་མཚོན་གྱིས་བསྣུན། བར་པ་ལ་གཏི་མུག་པའི་
མུན་ཁུང་དུ་ཆུད་པའོ། །དེ་ལྟར་ཡང་མཛོད་ཀྱི་གནས་ལྔ་པའི་ཁུངས་དྲངས་པ། ང་
རྒྱལ་ལྟ་དང་ཐེ་ཚོམ་དང་། །འདོད་ཆགས་ཞེ་སྡང་གཏི་མུག་གོ །ཞེས་གསུངས་
སོ། །གཞན་ཡང་སེམས་ཅན་གྱི་ཁྱད་པར་ཇི་ལྟ་བུ་ཞེ་ན། མི་ཤེས་ཞེས་པ་ཤེས་
32



ཞུས་པའི་ལེའུ།
བྱའི་གཤིས་དངོས་པོའི་གནས་ལུགས་ཀྱི་དོན་ཤེས་སུ་མི་སྟེར་བ་ཤེས་བྱའི་སྒྲིབ་པའོ། །
འདམ་དུ་བྱིང་བ་ཡི་ཞེས་པ་དཔེ་སྟེ། དཔེར་ན་འདམ་དུ་བྱིང་བ་དེ་ལས་ཐར་བར་
དཀའ། རྒལ་བར་དཀའ་བ་བཞིན་དུ་ཤེས་བྱའི་སྒྲིབ་པ་དེ་ལས་རྒལ་བར་དཀའ་
བར་འདུག་གོ །སེམས་ཅན་ནི་ཁམས་གསུམ་གྱིའོ། །ཀུན་(ལ་)ནི་མང་པོ་
སྟེ་ཐམས་ཅད་ལའོ། །སྨན་པ་(དང་)ནི་ཞེས་པ་ལ་སྤྱིར་གཉིས་སྟེ། གནས་
སྐབས་ཀྱི་འབྲས་བུ་བདེ་འགྲོ་ལྷ་དང་མིའི་གོ་འཕང་དང་། མཐར་ཐུག་གི་འབྲས་
བུ་སྐུ་ལྔ་ཡེ་ཤེ་ལྔ་པོ་དེ་ཐོབ་པར་བྱེད་པའི་དོན་དུ་ཞུས་པའོ། །འདི་ནི་བླ་ན་མེད་པའི་
འབྲས་བུ་ཐོབ་པར་བྱ་བའི་ཕྱིར་ཏེ། བླ་ན་མེད་པའི་འབྲས་བུ་སྐུ་གསུམ་ཡེ་ཤེས་ལྔ་
པོ་དེ་ཐམས་ཅད་ཐོབ་པར་བྱ་བའི་དོན་དུ་རྒྱུད་ཆེན་བཤད་དུ་གསོལ་ཞེས་སྡུད་པ་པོ་
དེས་གསོལ་བ་འདེབས་པའོ། །
འོ་ན་སྡུད་པ་པོ་དེས་རང་དོན་དུ་ཞུ་དགོས་སམ་ཞེ་ན། མི་དགོས་ཏེ་
མ་འོངས་པའི་བདག་དོན་གྱི་ཁ་འཛིན་པའོ། །དེ་བས་སྡུད་པ་པོས་སྔོན་བྱུང་དུ་དོན་
གཉིས་སུ་ཞུས་པས། ད་རྗེས་འཇུག་ཉམས་སུ་ལེན་པ་རྣམས་ཀྱིས་ཀྱང་རང་དོན་
དང་གཞན་དོན་གཉིས་སུ་ཉམས་སུ་བླང་བ་དེ་རིགས་པའོ། །འོ་ན་ཁྱོད་ཀྱི་སྟོན་པ་



མཚན་བརྗོད་ཊིཀ།
གང་ལ་ཞུས་བྱས་པ་ལས། རྫོགས་པའི་ནས་མཆོག་གི་ཞེས་པའི་བར་གྱིས་སྟོན་
ཏེ། དེ་ལ་སྟོན་པ་དེ་ཡེ་ཤེས་བྱེ་བྲག་པ། རིགས་བྱེ་བྲག་པ་ཞིག་ལ་ཞུས་སམ་ཞེ་
ན། མ་ཡིན་ཏེ་ཡེ་ཤེས་ལྔ་ཆོས་ཉིད་བྱང་ཆུབ་སེམས་དང་དྲུག རིགས་ལྔ་བྱང་
སེམས་རྡོ་རྗེ་དང་དྲུག ཡོན་ཏན་དེ་རྣམས་དང་ལྡན་པའི་སྟོན་པ་ལ་ཞུས་ཞེས་
སོ། །དེ་ཡང་རྫོགས་པའི་སངས་རྒྱས་བཅོམ་ལྡན་འདས་ཞེས་པ་སྟེ། སྐུའི་
ཡོན་ཏན་གཙོ་བོར་གྱུར་པ་རྣམ་སྣང་གི་རྒྱུད་ཀྱི་སྟོན་པ་འདི་ལ་ལྡན་ཞེས་སོ། །དེ་
བཞིན་དུ་སྟོན་པ་མི་བསྐྱོད་པ་ཡང་འདི་ལ་ལྡན་ཞེས་པ་ལ་སོགས་པ་འགྲེ་ནས་ཤེས་པར་
བྱའོ། །དེ་ལ་རྫོགས་པའི་སངས་རྒྱས་ནི་རང་དོན་གཞན་དོན་མ་ལུས་པར་རྫོགས་
པའི་དོན་གྱིས་ནི་རྫོགས་པའི་སངས་རྒྱས་སོ། །བཅོམ་ལྡན་འདས་ཞེས་པ་ནི་གཞོམ་
བྱ་བདུད་བཞི་བཅོམ་ཞིང་། འཇིགས་བྱེད་སྐལ་པ་ཕུན་སུམ་ཚོགས་པ་དྲུག་དང་
ལྡན་པ་སྟེ། རྣམ་སྣང་འདི་ཡི་ཡོན་ཏན་ཡང་རྒྱུད་ཀྱི་སྟོན་པ་ལ་ལྡན་ནོ། །འགྲོ་
བའི་བླ་མ་ནི་སྐུ་གསུང་ཐུགས་ཀྱི་ཡོན་ཏན་གཙོ་བོར་གྱུར་པ་ནི་རིན་འབྱུང་ངོ་། །དེ་
ལ་ཅིའི་ཕྱིར་ཞེ་ན་འགྲོ་བ་ནི་རིགས་གཅིག་ནས་གཅིག་ཏུ་འགྲོ་བའི་ཁམས་གསུམ་གྱི་
སེམས་ཅན་ནོ། །བླ་མ་ནི་རིན་འབྱུང་སྟེ། འགྲོ་བ་རྣམས་ཀྱི་བླ་མར་གྱུར་པ་སྟེ།
34



ཞུས་པའི་ལེའུ།
དེ་ཡང་འདི་ལ་ལྡན་ནོ། །དེ་ཡང་དོན་མཉམ་པ་ཉིད་ཀྱི་ཡེ་ཤེས་རྟགས་རིན་ཆེན་འབྱུང་
ལྡན་དེས་སེམས་ཅན་ཐམས་ཅད་ལ་རིན་པོ་ཆེའི་དབུ་རྒྱན་གྱིས་དབང་བསྐུར་བའི་སྒོ་
ནས་སོ། །སྟོན་པ་ནི་ཐུགས་ཀྱི་ཡོན་ཏན་གཙོ་བོར་གྱུར་པ་མི་བསྐྱོད་པ་ཡང་ལྡན་
ནོ། །ཅིའི་ཕྱིར་སྟོན་པ་པོ་ན་གདུལ་བྱ་ཞེ་སྡང་ཅན་ལ་མི་བསྐྱོད་པ་རང་གི་དེ་ཁོ་ན་
ཉིད་མེ་ལོང་ལྟ་བུ་སྟོན་པས་སོ། །དམ་ཚིག་ཆེན་པོ་ནི་བྱང་སེམས་རྡོ་རྗེའི་ཡོན་ཏན་
ཡང་སྟོན་པ་འདི་ལ་ལྡན་ཏེ། དམ་ཚིག་ནི་བྱང་སེམས་རྡོ་རྗེ་དེ་ཁོ་ན་ཉིད་ཆོས་ཉིད་
སྟོང་པ་ཉིད་དེ་ལས་མི་འདའ་བའི་དོན་གྱིས་སོ། །ཆེན་པོ་ནི་དེ་ཐམས་ཅད་ལ་ཁྱབ་
པས་སོ། །དེ་ཉིད་མཁྱེན་པ་ནི་གསུང་གི་ཡོན་ཏན་གཙོ་བོར་གྱུར་པ་སྣང་བ་མཐའ་
ཡས་ཀྱང་རྒྱུད་ཀྱི་སྟོན་པ་འདི་ལ་ལྡན་ཏེ། དེ་ཉིད་ཅེས་པ་གོང་མ་ལ་སྙོག་སྟེ། བྱང་
སེམས་རྡོ་རྗེའི་ཆོས་ཉིད་སྟོང་པ་དེའོ། །མཁྱེན་པ་ནི་སྣང་བ་མཐའ་ཡས་ཏེ། དེ་
ཁོ་ན་ཉིད་སོ་སོ་ཀུན་ཏུ་རྟོག་པའི་ཡེ་ཤེས་ཀྱིས་ཆོས་ཉིད་སོ་སོའི་ཆོས་ཅན་སོ་སོར་
འབྱེད་པའོ། །ཆོས་ཉིད་སྟོང་ཉིད་རྟོགས་ཤིང་མཁྱེན་པས་སོ། །དབང་པོ་བསམ་
པ་མཁྱེན་མཆོག་གིས་ཞེས་པ་ནི་འཕྲིན་ལས་ཀྱི་ཡོན་ཏན་གཙོ་བོར་གྱུར་པ་དོན་གྲུབ་
ཀྱང་རྒྱུད་ཀྱི་སྟོན་པ་འདི་ལ་ལྡན། དེ་ཡང་དབང་པོ་བསམ་པ་མཁྱེན་པ་ནི་གདུལ་
35



མཚན་བརྗོད་ཊིཀ།
བྱ་སེམས་ཅན་གྱི་དབང་པོ་རབ་འབྲིང་ཐ་མ་གསུམ་གྱི་བསམ་པ་དེ་ཇི་ལྟ་བ་བཞིན་དུ་
མཁྱེན་ནས་འཕྲིན་ལས་ལ་སྦྱོར་བར་བྱེད་པས་སོ། །མཆོག་གིས་ཞེས་པ་
འཇུག་སྡུད་དེ། དེ་ལྟར་གཉིས་མེད་ཡེ་ཤེས་ལྔ་ཆོས་ཉིད་སྟོང་པ་ཉིད་དང་དྲུག་
རིགས་ལྔ་བྱང་སེམས་རྡོ་རྗེའི་རིགས་དང་དྲུག་གི་ཡོན་ཏན་དང་ལྡན་པའི་སྟོན་པ་དེ་
མཆོག་གོ །དེ་ལྟ་བུའི་སྟོན་པ་དེ་ལ་རྒྱུད་ཆེན་བཤད་དུ་གསོལ་ཞེས་པས་གསོལ་
བ་འདེབས་སོ། །འོ་ན་མཚན་ཉིད་ཇི་ལྟ་བུ་ཞིག་ཞུས་ཤེ་ན། གཉིས་ཏེ། བརྗོད་
བྱ་འཇམ་དཔལ་ཡེ་ཤེས་སེམས་དཔའི་མཚན་ཉིད་དང་། རྗོད་བྱེད་འཕགས་པ་
འཇམ་དཔལ་གྱི་མཚན་ཡང་དག་པར་བརྗོད་པའི་ཁྱད་པར་རོ། །
དེ་ལས་བརྗོད་བྱ་འཇམ་དཔལ་ཡེ་ཤེས་སེམས་དཔའི་མཚན་ཉིད་བསྟན་པ་
ནི། ཀྱེ་བཅོམ་ལྡན་འདས་(ཀྱི་)ཞེས་རྒྱུད་ཀྱི་སྟོན་པ་ལ་བོས་ནས། སྡུད་པ་པོ་
བདག་གི་བསམ་པ་བརྟན་པོས་བཟུང་ཞེས་པས་སྦྱར་རོ། །འོ་ན་བརྗོད་བྱ་ཇི་ལྟ་བུ་
ཞིག་འཛིན་ཞེ་ན། ཡེ་ཤེས་སྐུ་ཞེས་པ་མེ་ལོང་ལྟ་བུའི་ཡེ་ཤེས་སོ། །མེ་ལོང་ལྟ་
བུའི་ཡེ་ཤེས་དེ་ཉིད་ཡེ་ཤེས་གསུམ་གྱི་རྟེན་དུ་གྱུར་པས་ན་ཡེ་ཤེས་སྐུའོ། །
གཙུག་ཏོར་ཆེན་པོ་ནི་མཉམ་པ་ཉིད་ཀྱི་ཡེ་ཤེས་ཏེ། མཉམ་པ་ཉིད་ཀྱི་ཡེ་ཤེས་
36



ཞུས་པའི་ལེའུ།
ནང་རྟགས་ཕྱིར་ཤར་བ་ནི། དེ་བཞིན་གཤེགས་པ་ཐམས་ཅད་ཀྱི་དབུའི་གཙུག་ཏོར་
གྱེན་དུ་ཅུང་ཟད་འབུར་བས་ན་གཙུག་ཏོར་ཆེན་པོའོ། །ཚིག་གི་བདག་པོ་ནི་སོ་
སོར་རྟོགས་པའི་ཡེ་ཤེས་ཏེ། དེས་ཆོས་ཅན་སོ་སོར་ཕྱེ་ནས་ཆོས་ཉིད་སྟོང་པ་ཉིད་
དུ་མཁྱེན་པས་ན་ཚིག་རྣམས་ཀྱི་མངའ་བདག་ཏུ་གྱུར་པའོ། །ཡེ་ཤེས་སྐུ་སྟེ་ནི་བྱ་
བ་གྲུབ་པའོ། །དེས་སྐུ་སྣ་ཚོགས་པར་སྤྲུལ་པས་ནའོ། །འོ་ན་ཡེ་ཤེས་སྐུ་འདྲ་བ་
ལ་གོང་མ་མེ་ལོང་ལྟ་བུ་ལ་བཤད། འདི་བྱ་བ་གྲུབ་པ་ལ་བཤད་པ་ཅིའི་ཕྱིར་བྱས་པ་
ལ། གོང་རྟེན་བྱེད་པའི་ངོས་ནས་ཡིན། འདི་དངོས་སུ་སྤྲུལ་ནས་སེམས་ཅན་གྱི་
དོན་བྱེད་པའོ། །རང་བྱུང་བ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ། དེ་ཡང་རྒྱུ་སྟོང་
ཉིད། ལམ་སྟོང་ཉིད། འབྲས་བུ་སྟོང་ཉིད། དེ་ཆོས་ཀྱི་དབྱིངས་ལས་བྱུང་
བས་རང་བྱུང་བའོ། །དེ་ལྟར་རྣམ་སྣང་གི་མངོན་པར་བྱང་ཆུབ་པ་ལས། ཀུན་ཏུ་
བཟང་པོའི་ཡེ་ཤེས་ནི། །བདག་ཉིད་ཡོངས་སུ་བྱུང་བའོ་ཞེས་སོ། །དེ་ལྟར་ཡེ་
ཤེས་ལྔའོ། །འཇམ་དཔལ་ཡེ་ཤེས་སེམས་དཔའ་ཡི་ཞེས་པ་ལ། འཇམ་
དཔལ་སྤྱི་དང་བྱེ་བྲག་གཉིས་ཏེ། སྤྱི་ནི་འཇམ་པ་ནི་འཇམ་ཞིང་མཉེན་པ་ཆོས་ཀྱི་
སྐུའོ། །དཔལ་ནི་ལེགས་པའི་ཡོན་ཏན་སྟེར་བས་གཟུགས་སྐུ་རྣམ་གཉིས་སོ། །
37



མཚན་བརྗོད་ཊིཀ།
དེ་ལྟར་ན་སྐུ་གསུམ་ཡེ་ཤེས་ལྔ་དང་ལྡན་པ་ཞིག་ཡིན་ཞེས་པའི་ཐ་ཚིག་གོ །བྱེ་
བྲག་གི་དབང་དུ་བྱས་ན། གྲུབ་པ་མཐས་གཞག་གི་འཇམ་དཔལ་དང་། དངོས་
པོ་གནས་ལུགས་ཀྱིའོ། །དང་པོ་ལ་ཉན་ཐོས་ལ་གྲགས་པའི་འཇམ་དཔལ་དང་།
ཕ་རོལ་ཏུ་ཕྱིན་པའི་ཐེག་པ་ལ་གྲགས་པ་དང་། བྱ་བའི་རྒྱུད་ལ་གྲགས་པ་དང་།
རྣལ་འབྱོར་རྒྱུད་ལ་གྲགས་པ་དང་། རྣལ་འབྱོར་ཆེན་པོའི་རྒྱུད་ལ་གྲགས་པའི་
མཇམ་དཔལ་ལོ། །དེ་རྣམས་ནི་གྲུབ་མཐའ་དེ་དང་དེར་གྲགས་པའི་འཇམ་དཔལ་
ཏེ། འདིར་འཇམ་དཔལ་དེ་ལ་མི་ཟེར་ཏེ། འགྲེལ་པ་ལས་འདིར་ས་བཅུ་པའི་
དབང་ཕྱུག་གི་བྱང་ཆུབ་སེམས་དཔའ་ནི་མ་ཡིན་ནོ། །ཞེས་གསུངས་པས་སོ། །
འདིར་དངོས་པོའི་གནས་ལུགས་ཀྱི་འཇམ་དཔལ་ནི་གཉིས་སུ་མེད་པའི་ཡེ་ཤེས་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་བྱ་སྟེ། དེ་ལྟར་ཡང་དོན་བསྡུས་པ་ལས། ཤེས་རབ་
ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། །ཞེས་གསུངས་
པའི་ཕྱིར་རོ། །དེ་ལྟར་ན་སྐུ་གསུམ་ཡེ་ཤེས་ལྔ་དང་ལྡན་པ་ལ་ཡེ་ཤེས་སེམས་དཔའ་
ཞེས་བྱ་སྟེ། དེ་ནི་དོན་གྱི་ཡེ་ཤེས་སེམས་དཔའོ། །རྟགས་ཀྱི་ཡེ་ཤེས་སེམས་
དཔའ་ཞལ་དྲུག་པ་ཕྱག་གཉིས་པ་སྐུ་མདོག་དཀར་པོ་ཤུགས་ཀྱིས་ཤེས་པར་བྱའོ། །



ཞུས་པའི་ལེའུ།
--
-
དེ་ལྟ་བུའི་བརྗོད་བྱ་དེའི་རྗོད་བྱེད་གང་ཞེ་ན། མིང་ནི་ཡང་དག་བརྗོད་པའི་མཆོག་
ཅེས་པས་བསྟན་ཏེ། དེ་ཡང་མིང་ནི་ཡོན་ཏན་གྱི་མཚན་ནོ། །ཡང་དག་པ་ནི་སྒྲོ་
སྐུར་གཉིས་དང་བྲལ་བའོ། །བརྗོད་པ་ནི་བརྗོད་བྱའི་དོན་དེ་རྗོད་བྱེད་ཚིག་གིས་མཚོན་
པས་ན་མཚོན་པས་བརྗོད་པའོ། །མཆོག་ནི་འཇིག་རྟེན་དང་འཇིག་རྟེན་ལས་འདས་
པའི་ཡོན་ཏན་ཐམས་ཅད་འབྱིན་པས་སོ། །རྗོད་བྱེད་དེའི་ཁྱད་པར་ཇི་ལྟ་བུ་ཞེ་ན།
ཁྱད་པར་བཞིས་སྟོན་པ་ལས། དང་པོ་ཟབ་པ་དང་རྒྱ་ཆེ་བས་ཁྱད་པར་དུ་བྱས་པ་ནི།
དོན་ཟབ་ཀྱི་ཚིག་གཉིས་ཀྱིས་སྟོན་ཏེ། དེ་ལ་ཟབ་པ་དང་རྒྱ་ཆེ་བའི་དབྱེ་བ་དང་།
གཏན་ཚིགས་དང་། མཚན་གྱི་ལས་དང་གསུམ་མོ། །དེ་ཡང་དོན་ཟབ་དོན་ནི་
རྒྱ་ཆེ་ཞིང་ཞེས་པས་བསྟན་ཏོ། །དེ་ལ་རང་བཞིན་རྒྱུ་དང་། སྒོམ་པ་ལམ་དང་།
འབྲས་བུ་མངོན་དུ་གྱུར་བ་གསུམ་དུ་སྦྱར་ཏེ། དེ་ཡང་རྒྱུའི་དབང་དུ་བྱས་ན། དོན་
ཟབ་མོ་ཆོས་ཀྱི་དབྱིངས་སྟོང་པ་ཉིད་དོ། །དོན་རྒྱ་ཆེ་བ་རྣམ་པ་སྣ་ཚོགས་ཅིར་ཡང་
སྣང་བ། སྒོམ་པ་ལམ་གྱི་དབང་དུ་བྱས་ན། དོན་ཟབ་རྫོགས་རིམ་ཟབ་མོའི་དོན་
ཏེ། དོན་རྒྱ་ཆེ་བ་བསྐྱེད་རིམ་དཀྱིལ་འཁོར་བདུན་པོ་སྟེ། འབྲས་བུ་མངོན་དུ་གྱུར་
པའི་དབང་དུ་ན། དོན་ཟབ་པ་ཆོས་ཀྱི་སྐུ་སྟོང་ཉིད་སྤྲོས་བྲལ། དོན་རྒྱ་ཆེ་བ་དེ་
39



མཚན་བརྗོད་ཊིཀ།
ལས་གཟུགས་སྐུ་གཉིས་ཀྱིས་སེམས་ཅན་གྱི་དོན་བྱེད་པས་སོ། །དོན་ཆེན་མཚུངས་
མེད་ཀྱིས་གཏན་ཚིགས་སྟོན། ཅིའི་ཕྱིར་ཟབ་པ། ཅིའི་ཕྱིར་རྒྱ་ཆེ་ན། དེ་ལ་
ཡང་གསུམ་ལས། དང་པོ་རྒྱུའི་དབང་དུ་བྱས་ན། སྣང་བ་སྣ་ཚོགས་ཅིར་ཡང་
སྣང་བ་སྟེ། ཅིར་ཡང་སྣང་བ་དེ་དོན་ཆེན། ཅིའི་ཕྱིར་ཟབ་ན། ཆོས་ཀྱི་དབྱིངས་
སྟོང་ཉིད་ཡིན་པས་མཚུངས་མེད་དོ། །ལམ་གྱི་དབང་དུ་ན། དོན་ཆེན་བསྐྱེད་
རིམ་བདུན་གྱིས་གདུལ་བྱ་རིགས་བདུན་གྱི་དོན་བྱེད་པས་སོ། །མཚུངས་མེད་
རྫོགས་པའི་རིམ་པ་ཟབ་མོའི་དོན་དང་གཞན་མཚུངས་པའམ་འདྲ་བ་མེད་པས་སོ། །
འབྲས་བུའི་དབང་དུ་ན། དོན་ཆེན་གཟུགས་སྐུ་གཉིས་ཀྱིས་གདུལ་བྱ་སེམས་ཅན་
ཐམས་ཅད་ཀྱི་དོན་ཆེན་པོ་བྱེད། མཚུངས་མེད་ཆོས་སྐུ་དེ་དང་གཞན་འདྲ་བའི་
མཚུངས་པ་མེད་པས་སོ། །ད་ནི་མཚན་གྱི་ལས་ནི། རབ་ཞི་བ་ཞེས་པ་སྟེ།
སྤྲོས་མེད་དེས་མཚན་མའི་རྣམ་རྟོག་ཐམས་ཅད་ཞི་བར་བྱེད་པའོ། །
ད་ནི་ཁྱད་པར་གཉིས་པ་དུས་གསུམ་དུ་དགེ་བས་ཁྱད་པར་བྱས་པ་ནི།
ཐོག་མ་བར་དང་མཐར་དགེ་བ་ཞེས་པ་དེ་ལ། ཐོག་མར་རྒྱུའི་དབང་དུ་ན། ཐོག་
མར་དགེ་བ་སྟེ་ཆོས་ཐམས་ཅད་སྐྱེ་མེད་ལས་བྱུང་། བར་དུ་དགེ་བ་སྟེ་ཆོས་ཐམས་
40



ཞུས་པའི་ལེའུ།
ཅད་སྐྱེ་མེད་དུ་གནས། མཐའ་མར་དགེ་བ་སྟེ་ཆོས་ཐམས་ཅད་སྐྱེ་བ་མེད་པའི་
དོན་ཅན་དུ་ནུབ་པའོ། །ལམ་གྱི་དབང་དུ་ན། ཐོག་མར་དགེ་བ་དང་པོར་ཆོས་
ཐོས་པས་སེམས་སྤྲོ། བར་དུ་དགེ་བ་བསམ་པས་སེམས་ཚིམ། མཐའ་མར་
དགེ་བ་བསྒོམ་པས་ཏིང་ངེ་འཛིན་ལས་སུ་རུང་བས་ལུས་སེམས་སྦྱངས་པ་ཐོབ།
འབྲས་བུའི་དབང་དུ་ན། ཐོག་མར་དགེ་བ་ཆོས་སྐུ། བར་དུ་དགེ་བ་ལོངས་སྐུ།
མཐའ་མར་དགེ་བ་དེ་ལས་སྤྲུལ་སྐུ་བྱུང་བའོ། །
ད་ནི་ཁྱད་པར་གསུམ་པ་དུས་གསུམ་གྱི་སངས་རྒྱས་ཀྱིས་གསུངས་པའི་
ཁྱད་པར་དུ་བྱས་པ་ནི། འདས་པའི་སངས་རྒྱས་གསེར་ཐུབ་ལ་སོགས་(རྣམས་
ཀྱིས་ཀྱང་འདི་གསུངས། མ་འོངས་པའི་བྱམས་པ་ལ་སོགས་པ་(རྣམས)
ཀྱིས་ཀྱང་འདི་གསུང་བར་འགྱུར་(ལ)། ད་ལྟར་(བྱུང་བའི་རྫོགས་པའི་སངས་
རྒྱས་)ཤཱཀྱ་ཐུབ་པས་ཀྱང་འདི་ཡང་ནས་ཡང་དུ་གསུང་(བ་གང)་ཞེས་སོ། །
ད་ནི་ཁྱད་པར་བཞི་པ་རྩ་བའི་རྒྱུད་སྒྱུ་འཕྲུལ་དྲ་བ་ལས། རྡོ་རྗེའི་གླུར་
བླངས་པ་ལས་ཁྱད་པར་དུ་བྱས་པ་ནི། རྒྱུད་ཆེན་ནི་རྩ་བའི་རྒྱུད་དོ། །དེའི་མིང་
སྒྱུ་འཕྲུལ་དྲ་བ་སྟེ། ཁྲི་དྲུག་སྟོང་པའི་རྒྱུད་དོ། །ལས་ནི་རྒྱུད་དེ་ལས་
41



མཚན་བརྗོད་ཊིཀ།
སོ། །དེ་གླུར་བླངས་ཞེས་སྦྱར་རོ། །གླུ་ཞེས་པ་ནི་རྡོ་རྗེའི་གླུའོ། །དེའི་གོ་བ་
ནི་ཚིག་གཅིག་ལ་དོན་སྣ་ཚོགས་སུ་འགྲོ་བས་རྡོ་རྗེའི་གླུའོ། །འོ་ན་གང་གིས་ཀླུར་
བླངས་ན། དེའི་འཁོར་རྡོ་རྗེ་འཆང་ཆེན་པོ་གསང་སྔགས་ཀྱི་དོན་འཛིན་པ་རྣམས་
ཀྱིས་སོ། །འོ་ན་གཅིག་པུའམ་ཞེ་ན། འཁོར་དཔག་ཏུ་མེད་པ་རྣམས་ཀྱིས་
དགའ་བཞིན་(དུ)་སྤྲོ་བཞིན་དུ་གླུར་བླངས་པ་གང་ལགས་པ་དེ་བཤད་དུ་
གསོལ་ཞེས་སོ། ། །
བདག་གིས་གཟུང་བར་ཁས་བླངས་པ་ལ་གསུམ་ལས། དང་པོ་དགོས་
པའི་ཁྱད་པར་ནི། ཀྱེ་མགོན་པོ་ཞེས་སྡུད་པ་པོས་རྒྱུད་ཀྱི་སྟོན་པ་དེ་ལ་
བོས་ནས་སོ། །རྫོགས་པའི་སངས་རྒྱས་ཀུན་(གྱི་)ནི་རང་དོན་གཞན་དོན་མ་
ལུས་པར་རྫོགས་པས་ནའོ། །སངས་རྒྱས་ནི་ཉོན་མོངས་པའི་སྒྲིབ་པ་དང་ཤེས་བྱའི་
སྒྲིབ་པ་སྤངས་ནས་གཉིས་མེད་རྒྱས་པའོ། །ཀུན་ནི་དུས་གསུམ་གྱི་སངས་རྒྱས་
ཐམས་ཅད་ཅེས་པའི་དོན་ནོ། །གསང་འཛིན་(ཅི་ནས་)ནི་མཚན་ཟབ་མོ་གསང་
སྔགས་ཀྱི་དོན་འཛིན་པའི་སྣོད་དུའོ། །བདག་ཅེས་པ་སྡུད་པ་པོ་ཕྱག་ན་རྡོ་རྗེ་བདག་
པོ་ཁོ་ན་འགྱུར་བའི་ཕྱིར་གཟུང་ངོ༌། །དུས་ཀྱི་ཁྱད་པར་ཇི་ཙམ་དུ་འཛིན་ན། ངེས་



ཞུས་པའི་ལེའུ།
(པར་)འབྱུང་(གི)སྟེ་མི་གནས་པའི་མྱ་ངན་ལས་འདས་པ་མ་ཐོབ་ཀྱི་བར་དུའོ། །
འདི་ཞེས་པ་རྒྱུད་འདིའི་སྒོ་ནས་འབྲས་བུ་སྐུ་གསུམ་ཡེ་ཤེས་ལྔ་མ་ཐོབ་བར་དུ་གཟུང་།
བསམ་པའི་ཁྱད་པར་ཅི་ཞེ་ན། སྡུད་པ་པོ་བདག་(གི་)བསམ་པ་བརྟན་པོས་
གཟུང་སྟེ་ཐེ་ཚོམ་མེད་པ་མི་འགྱུར་བར་གཟུང་ཞེས་སོ། །གཞན་ལ་མི་བཤད་དམ་
ཞེ་ན། སེམས་ཅན་རྣམས་ལ་བཤད་པར་འཚལ་ཞེས་སྦྱར། འོ་ན་སེམས་ཅན་
ཁྱད་པར་ཅི་དང་ལྡན་ཞེ་ན། ཉོན་མོངས་ཞེས་པའི་ཚིག་གཉིས་སྨྲོས་ཏེ། དགོས་
པའི་ཁྱད་པར་རོ། །ཉོན་མོངས་མ་ལུས་ནི་དྲུག་རྩ་བ་དང་ཉི་ཤུ་ཉེ་བའི་ཉོན་མོངས་
པ་སྟེ། དོན་ལ་ཉོན་མོངས་པའི་སྒྲིབ་པའོ། །བསལ་བ་དང་ནི་སྔགས་ཀྱི་སྒོ་ནས་
རྒྱ་ཆེ་བ་བསྐྱེད་རིམ་དཀྱིལ་འཁོར་དྲུག་གིས་གདུལ་བྱ་རིགས་དྲུག་གི་ཉོན་མོངས་པའི་
སྒྲིབ་པ་སེལ་བར་བྱེད་པའོ། །མི་ཤེས་མ་ལུས་ནི་ཤེས་བྱའི་གཤིས་དངོས་པོའི་
གནས་ལུགས་ཀྱི་དོན་ཤེས་སུ་མི་སྟེར་བ་ཤེས་བྱའི་སྒྲིབ་པའོ། །སྤང་བའི་ཞེས་
པས་སྔགས་ཀྱི་སྒོའི་ཟབ་མོའི་དོན་རྫོགས་པའི་རིམ་པ་ཡིས་དེ་སྤོང་བར་བྱེད་པས་ན་
དགོས་པ་གཉིས་པོ་དེའི་ཕྱིར་ཞེས་སོ། །བསམ་པའི་ཁྱད་པར་ནི་གང་ཟག་
དབང་པོ་རབ་འབྲིང་མཐའ་མའོ། །ཇི་བཞིན་དུ་ནི་ཞེ་སྡང་ཅན་དང་འདོད་ཆགས་
43



མཚན་བརྗོད་ཊིཀ།
ཅན་ལ་སོགས་པའོ། །དེ་ཡང་སེམས་ཅན་རྣམས་ལ་བཤད་པར་འཚལ་ཏེ་གདུལ་
བྱའི་ཁྱད་པར་རོ། །སེམས་ཅན་རྣམས་ཏེ། དབང་པོ་རབ་འབྲིང་མཐའ་མ་
གསུམ་གྱི་དོན་དུ་རྒྱུད་རྒྱས་འབྲིང་བསྡུས་གསུམ་བཤད་པར་འཚལ་ཏེ། གང་ཟག་
སྤྲོས་པ་ལ་དགའ་བ་ལ་འདི་ལྟར་ནས། ཛྷཱ་ན་གནྡྷ་ཨཱ་ཞེས་པའི་བར་དུའོ། །དེ་བས་
བསྡུས་པ་ལ་དགའ་བ་ལ་འདུད་ཉི་ཤུ་པོ་དེ་བཤད་པར་འཚལ། ཤིན་ཏུ་བསྡུས་པ་ལ་
དགའ་བ་ལ་ཨ་ཨཱ་ནས་ཛྙཱ་ན་གནྡྷ་ཨཱའི་བར་དུ་སྟེ་མཚན་གྱི་ཡང་སྙིང་བཤད་པར་འཚལ་
ལོ། །རྒྱུད་རྒྱས་པ་ལ་ཡང་གདུལ་བྱ་དུག་ལྔ་ཆ་མཉམ་པ་དང་བག་ལ་ཉལ་བ་གཉིས་
ཀྱི་དོན་དུ་འདི་ལྟར་ཞེས་པ་ནས། ཐེག་པ་ཆེན་པོའི་ཚུལ་གྱི་མཆོག་གི་བར་དུ་བཤད་
པར་འཚལ་ལོ། །གདུལ་བྱ་གཏི་མུག་ཅན་གྱི་དོན་དུ་སངས་རྒྱས་ཞེས་པ་ནས།
ཞགས་པ་ཆེའི་བར་དུའོ། །ཞེ་སྡང་ཅན་གྱི་དོན་དུ་རྡོ་རྗེ་འཇིགས་བྱེད་ནས་སྒྲ་དང་
ལྡན་པ་རྣམ་ཀྱི་མཆོག་གི་བར་དུའོ། །འདོད་ཆགས་ཅན་ལ་ཡང་དག་བདག་མེད་
ཅེས་པ་ནས། འོད་འབར་གསལ་གྱི་བར་དུའོ། །སེར་སྣ་ཅན་ལ་འདོད་པའི་དོན་
གྲུབ་དམ་པ་སྟེ་ཞེས་པ་ནས། རིན་ཆེན་ཏོག་གི་བར་དུའོ། །ལེ་ལོ་ཅན་ལ་སངས་
རྒྱས་ཀུན་གྱི་ཞེས་པ་ནས། ལྡན་པའི་མཆོག་ཅེས་པའི་བར་དུ་བཤད་པར་འཚལ་ལོ་
44



ཞུས་པའི་ལེའུ།
ཞེས་པའོ། །
ད་ནི་མཇུག་བསྡུ་བ་ནི། འོ་ན་དེ་རྣམས་སུ་གསོལ་བ་བཏབ་ན། གསང་
དབང་ཞེས་པ་གདུལ་བྱའི་མིང་འདུལ་བྱེད་ལ་བཏགས་པའོ། །ལག་ན་རྡོ་རྗེ་(ཡིས)་
ནི་དུས་གསུམ་གྱི་སངས་རྒྱས་ཐམས་ཅད་ཀྱིས་དབང་བསྐུར་ནས་ལག་ཏུ་ཡེ་ཤེས་ཀྱི་
རྡོ་རྗེ་རྩེ་ལྔ་པ་གཏད་པའོ། །དེས་གསོལ་བ་བཏབ་ཅེས་སོ། །གསོལ་བ་སུ་ལ་
བཏབ་ན། དེ་བཞིན་གཤེགས་ལ་སྟེ་སྟོན་པ་ཤཱཀྱ་ཐུབ་པ་ལའོ། །ཇི་སྐད་དུ་
བཏབ་ན་དེ་སྐད་དུ་ཞེས་པའོ། །དེ་སྐད་ནི་གོང་གི་ཁྱབ་བདག་ཅེས་པའི་ཚིགས་
བཅད་བཞི་དང་། རྒྱུད་ཆེན་ཞེས་པའི་ཚིགས་བཅད་བཞིས་རང་གི་དོན་དུ་གསོལ་
བ་བཏབ།༼གཞན་ཡང་། ཉོན་མོངས་པས་ནི་སེམས་དཀྲུགས་ཤིང་། །མི་ཤེས་
འདམ་དུ་བྱིང་བ་ཡི་ཞེས་པའི་ཚིགས་བཅད་བཞི་དང་། རྒྱུད་ཆེན་སྒྱུ་འཕྲུལ་དྲ་བ་
ལས་ཞེས་པ་ལ་སོགས་པའི་ཚིགས་བཅད་བཞི་གཞན་དོན་དུ་གསོལ་བ་བཏབ་
པའོ། །འོ་ན་གསོལ་བ་བཏབ་ནས་ཅི་བྱེད་ཞེ་ན། ཐལ་མོ་སྦྱར་བར་བྱས་ཏེ་
ཞེས་སྡུད་པ་པོ་གྲོགས་ལྔ་བརྒྱ་དང་བཅས་པ་ཐལ་མོ་སྦྱར་བར་བྱས་ཏེ། དེའི་བར་
དུ་རྡོ་རྗེའི་རྩེ་མོ་སྒྲེང་ནས་སོ། །ལུས་བཏུད་ནས་ནི་༽ཞེས་པ་ལུས་ཙོག་པུར་



མཚན་བརྗོད་ཊིཀ།
རོ། །ཕྱག་གསུམ་བསྐོར་བ་གསུམ་བྱས་ནས་གུས་པས་སོ། །སྤྱན་སྔར་
འདུག་སྟེ་བཅོམ་ལྡན་འདས་ཀྱི་མདུན་དུ་དྲང་པོ་མ་གཡོ་མ་འགུལ་བར་འདུག་ནས།
རྒྱུད་ཆེན་སྒྱུ་འཕྲུལ་དྲ་བ་ལས་ཞེས་པ་ལ་སོགས་པ་རང་གཞན་གཉིས་ཀྱི་དོན་དུ་
ཐམས་ཅད་ཁུ་དི་རེ་གསོལ་བ་འདེབས་ཞེས་པའི་ཐ་ཚིག་གོ །དེ་ལྟར་ལེའུ་དེ་ལ་
དོན་བཞི་ཡོད་པ་ལས། དགོས་པ་དང་། བསྡུས་པ་དང་། ཚིག་དང་གསུམ་
བཤད་ནས། མན་ངག་གི་དོན་ནི། གསང་ལྡན་མར་ལྷག་པར་གནས་པའི་སྔོན་
རོལ་དུ་ས་གཞི་རྡོ་རྗེའི་རང་བཞིན་དུ་བྱེད་པའི་དུས་སུ། སློབ་དཔོན་དཀྱིལ་འཁོར་
གྱི་སྟེགས་བུའི་སྟེང་ན་ལྷ་ལྔ་བཅུ་རྩ་གསུམ་གྱི་ང་རྒྱལ་དང་ལྡན་པས་བཟླས་པ་བྱེད་
པ་ལ་སློབ་མ་དང་པོའི་སངས་རྒྱས་ཀྱི་ང་རྒྱལ་དང་ལྡན་པས་ཕྱོགས་བཞི་ནས་མཆོད་
པ་རྣམས་ཀྱིས་མཆོད་བསྟོད་པས་བསྟོད་ནས། རྒྱུད་ཆེན་སྒྱུ་འཕྲུལ་དྲ་བ་ལས། །
ཞེས་པ་ལ་སོགས་པ་གསོལ་བ་འདེབས་པའོ། །ལེའུ་དེའི་གཞུང་གི་ཚད་ནི་ཚིགས་
སུ་བཅད་པ་བཅུ་དྲུག་གོ །འཕགས་པ་འཇམ་དཔལ་གྱི་ཊིཀ་ལས། ཞུས་པའི་
ལེའུ་སྟེ་དང་པོའོ།། །།
46



སླར་གསུངས་པའི་ལེའུ།
ད་ནི་ལེའུ་གཉིས་པ་ལ་དོན་བཞི་ལས། དང་པོ་དགོས་པའི་དོན་ནི། ཉན་
པ་པོ་རྣམས་ལ་ཉན་པའི་སྐྱོན་གསུམ་དང་བྲལ་བར་བགྱིས་ལ་ཉོན་ཅིག་པའོ། །
བསྡུས་པའི་དོན་ལ་དྲུག་ལས། དང་པོ་གང་གིས་གསུངས་པ་ནི། དེ་ནས་ཞེས་
པའི་ཚིག་གཉིས་ཀྱིས་བསྟན། ཚིག་གི་དོན་ལ། དེ་ནས་ཞེས་པ་ལ་སྤྱིར་གསུམ་
ལས་འདིར་སྡུད་པ་པོས་མཚམས་སྦྱར་བའི་ཚིག་གོ །བཅོམ་ལྡན་ནི་གོང་དང་
འདྲའོ། །ཤཱཀྱ་ནི་རྒྱལ་པོ་ཤཱཀྱའི་རིགས་སུ་སྐྱེ་བ་བཞེས་པ་ལ་བྱ། ཐུབ་ནི་སྐུ་
གསུང་ཐུགས་ཀྱི་མི་དགེ་བ་བཅུ་བསྲུང་དུ་མེད་པའི་ངང་དུ་ཐུབ་པའོ། །ཡང་ན་ཤཱཀྱ་
ནི་རྒྱལ་པོ་ཤཱཀྱའི་རིགས་སུ་སྐྱེ་བ་བཞེས་པའོ། །ཐུབ་པ་ནི་རྒྱལ་པོ་ཤཱཀྱའི་རིགས་
ཀྱི་བསྲུང་བྱ་ཐུབ་པའོ། །རྫོགས་པའི་སངས་རྒྱས་ནི། རང་གི་དོན་དང་གཞན་
གྱི་དོན་མ་ལུས་པར་རྫོགས་པས་ནའོ། །ཡང་ན་སྒྲིབ་པ་གཉིས་སྤངས་ཤིང་གཉིས་
མེད་རྒྱས་པས་ན་ཉན་རང་ལས་ཁྱད་བྱས་པའོ། །རྐང་གཉིས་ཞེས་པ་ལྷ་དང་
མིའོ། །འོ་ན་རྒྱུད་ཀྱི་སྟོན་པ་དེ་ལྷ་དང་མི་ལྟ་བུ་ཡིན་ནམ་ཞེ་ན། མཆོག་སྟེ།
མཛེས་པའི་སྐུ་དང་། གསུང་དང་། ཐུགས་ཀྱིས་སོ། །དེ་ལ་མཛེས་པའི་སྐུས་
མཆོག་ཏུ་གྱུར་ཏེ། མཚན་བཟང་པོ་སུམ་ཅུ་རྩ་གཉིས། དཔེ་བྱད་བཟང་པོ་



མཚན་བརྗོད་ཊིཀ།
----
---
བརྒྱད་བཅུ་མངའ་བས་སོ། །མཛེས་པའི་གསུང་གིས་མཆོག་ཏུ་གྱུར་ཏེ། གསུང་
དབྱངས་ཡན་ལག་དྲུག་བཅུ་ལ་སོགས་པ་མངའ་བས་སོ། །མཛེས་པའི་ཐུགས་
ཀྱིས་མཆོག་ཏུ་གྱུར་ཏེ། ཤེས་བྱ་ཇི་ལྟ་བ་དང་། ཇི་སྙེད་པ་མཁྱེན་པས་
སོ། །ཚུལ་ལམ་ཐབས་ཇི་ལྟར་གསུངས་ན། ཉིད་ཀྱི་ཞལ་ནས་ཞེས་པ་ལ་
སོགས་པ་ཚིགས་དྲུག་གིས་སྟོན་ཏེ། ཉིད་ཅེས་པ་ཕྱག་ན་རྡོ་རྗེ་དང་། སྤྱན་རས་
གཟིགས་དང་ཤཱ་རིའི་བུ་ལ་སོགས་པ་བྱིན་གྱིས་བརླབས་ནས་གསུང་དུ་བཅུག་པ་
ལྟ་བུ་ཡོད་པ་ལས། དེ་མ་ཡིན་ཏེ། བཅོམ་ལྡན་འདས་ཤཱཀྱ་ཐུབ་པ་ཉིད་ཀྱི་ཞལ་
ནས་གསུངས་ཤེའོ། །དེ་ལ་ལྗགས་བརྐྱང་བར་མཛད་དེ་དང་སྦྱར། ལྗགས་དེ་
མཚན་ཉིད་དུ་དང་ལྡན་པ་ཞིག་བརྐྱང་ཞེ་ན། ལྗགས་བཟང་བ་ཞིག་བརྐྱང་བར་
མཛད། ལྗགས་རིང་བ་ཞིག་བརྐྱང་བར་མཛད། ལྗགས་ཡངས་པ་ཞིག་བརྐྱང་
བར་མཛད་པ་དེའོ། །དེ་ལ་ལྗགས་བཟང་བ་ནི་དུང་གཡས་སུ་འཁྱིལ་བ་ལྟ་
བུའོ། །མཚན་བཟང་པོ་སུམ་ཅུ་རྩ་གཉིས་ཀྱི་ཡ་གཅིག་ཡིན་གསུངས། །ཡང་
ན་ལྗགས་དེ་ཆོས་ཀྱི་འཁོར་ལོ་རྣམ་པ་གསུམ་དུ་བསྐོར་བ་ཡིན་པས་སོ། །རིང་
ཞིང་ཞེས་པ་བྷག་ཝཱན་གྱིས་ལྗགས་དེ་ཡར་ལ་བརྐྱང་བས་སྨིན་མཚམས་སུ་སླེབ་



སླར་གསུངས་པའི་ལེའུ།
པའོ། །ཡང་ན་འོད་ཟེར་གྱི་ཕྲེང་བ་བར་མ་ཆད་པར་སྤྲོས་པས་སོ། །ཡངས་
པ་ནི་བཅོམ་ལྡན་འདས་ཀྱི་ལྗགས་དེ་བརྐྱང་བའི་དུས་སུ་ཞལ་རས་ཀྱི་ངོ་བཞིན་ཁེབས་
པའོ། །ཡང་ན་ལྗགས་དེས་འོད་ཟེར་གྱི་ཕྲེང་བ་ཕྱོགས་བཅུར་ཁྱབ་པར་སྤྲོ་བའོ། །
དེ་ལྟ་བུའི་ལྗགས་དེ་བརྐྱང་(བར་མཛད་དེ་)ཅི་མཛད་ཅེ་ན། འཛུམ་པ་སྟན་ནས་
ཞེས་སྦྱར་ཏེ། འོ་ན་འཛུམ་པ་དེ་ཁྱད་པར་དུ་དང་ལྡན་པ་ཡིན་ན། ཁྱད་པར་
གསུམ་ལས་དང་པོ།
འཇིག་རྟེན་གསུམ་པོ་སྣང་བར་བྱེད་པའི་འཛུམ་པའི་ཁྱད་པར་ནི།
དེ་ལ་འཇིག་རྟེན་གསུམ་པོ་ནི་ས་འོག་ས་སྟེང་ས་བླའི་འཇིག་རྟེན་ནོ། །སྣང་
བྱེད་ཅིང་ཞེས་པ་ནི་འཇིག་རྟེན་གསུམ་པོ་འོད་ཟེར་དེས་གསལ་བར་བྱེད་ཅིང་འཇིག་
རྟེན་གྱི་ཁམས་གཡོས་རབ་ཏུ་གཡོས། ལྡེག་རབ་ཏུ་ལྡེག་པར་བྱས་ཏེ། ལག་
ན་རྡོ་རྗེ་སྟོབས་པོ་ཆེ། །གསང་དབང་ལ་ནི་སླར་གསུངས་པ་ཞེས་པར་འབྲེལ་
ཏོ། །
ད་ནི་འཛུམ་པའི་ཁྱད་པར་གཉིས་པ། བདུད་བཞིའི་དགྲ་རྣམས་འདུལ་
བྱེད་པའི་ཁྱད་པར་ནི། བདུད་བཞི་ཞེས་པ་ནི་ཉོན་མོངས་པའི་བདུད་དང་། ཕུང་



མཚན་བརྗོད་ཊིཀ།
པོའི་བདུད་དང་། འཆི་བདག་གི་བདུད་དང་། ལྷའི་བུའི་བདུད་བཅས་
བཞིའོ། །དགྲ་(རྣམས་)ཞེས་པ་ནི་འཇིག་རྟེན་ན་སྲོག་གཅོད་པར་བྱེད་པ་དང༌།
ནོར་འཕྲོག་པར་བྱེད་པ་ལ་དགྲ་ཟེར་ལ། དཔེ་དེ་བཞིན་དུ་བདུད་བཞི་པོ་དེས་དགེ་
བའི་ནོར་འཕྲོག་ཅིང་ཐར་པའི་སྲོག་གཅོད་པར་བྱེད་པས་སོ། །འདུལ་བྱེད་པ་ནི་
བཅོམ་ལྡན་འདས་ཀྱིས་ལྗགས་ཀྱི་དབང་པོ་ལས་འོད་ཟེར་འཕྲོས་ནས་བདུད་བཞི་པོ་
འདུལ་བར་བྱེད་པས་སོ། །
ཁྱད་པར་གསུམ་པ་སེམས་ཅན་རྣམས་ཀྱི་ངན་སོང་གསུམ་སྦྱོང་བར་བྱེད་པ་
ནི། སེམས་ཅན་རྣམས་(སྐྱིད་ནི་ཁམས་གསུམ་གྱིའོ། །ངན་སོང་གསུམ་ནི་
དམྱལ་བ་ཡི་དྭགས་བྱོལ་སོང་གསུམ་མོ། །སྦྱོང་བར་བྱེད་པའི་ཞེས་པ་ལ་གཉིས་
ཏེ། རྒྱུ་སྦྱོང་བ་དང་། འབྲས་བུ་སྦྱོང་བའོ། །དང་པོ་ནི། རང་གི་རྒྱུད་ལ་
མི་དགེ་བ་བཅུས་ངན་སོང་གསུམ་དུ་སྐྱེ་བར་བྱེད་པའི་ལས་རང་གི་རྒྱུད་ལ་
བསགས་ནས་ཚེ་ཕྱི་མ་ལ་ངན་སོང་གསུམ་དུ་སྐྱེ་བར་བྱེད་པ་དེ་སྦྱོང་། འབྲས་བུ་
སྦྱོང་བ་ནི། ངན་སོང་གསུམ་དུ་སྐྱེས་ཟིན་པ་དེ་སྦྱོང་ངོ༌། །འཛུམ་པ་དེ་ཡང་
ཆོས་གསུང་བའི་རྟགས་ཡིན་ཏེ། སྤྱིར་ཆོས་གསུང་བའི་རྟགས་གསུམ་སྟེ། འཛུམ་
50



དir
སླར་གསུངས་པའི་ལེའུ།
པ་དང་། གཟིགས་པ་དང་། འོད་ཟེར་གྱིས་བསྐུལ་བ་དང་གསུམ་མོ། །དེ་
ལ་རྒྱལ་བའི་ཡུམ་ཉི་ཁྲི་གསུང་བའི་དུས་སུ་གསུམ་ཀ་མཛད་གསུངས། རྩ་བའི་
རྒྱུད་ལ་རྟགས་གཉིས་ཏེ། འཛུམ་པ་དང་། གཟིགས་པའོ། །དེ་ལ་རྒྱུད་འདིར་
འཛུམ་པ་བསྟན་ནས་ཆོས་གསུངས། འཛུམ་པ་དེ་གཞིར་བཞག་ནས་སྐུའི་བ་སྤུ་
ལས་འོད་ཟེར་སྤྲོའམ། ཡན་ལག་དང་ཉིང་ལག་ལས་འོད་ཟེར་སྤྲོའམ། ལྗགས་
ཀྱི་དབང་པོ་ལས་འོད་ཟེར་སྤྲོའམ། རང་བཞིན་གྱི་འོད་འདོམ་གང་ལས་འོད་ཟེར་སྤྲོ་
བྱས་པ་ལ། འདིར་ལྗགས་ཀྱི་དབང་པོ་ལས་འོད་སྤྲོས་ནས་ཆོས་གསུངས་ཞེས་
སོ། །གསུང་གི་ཁྱད་པར་ཅི་འདྲ་བ་ཞིག་གིས་གསུངས་ཤེ་ན། ཚངས་པའི་
གསུང་ནི་ཞེས་པ་དཔེ་སྟེ། དཔེར་ན་ལྷ་ཚངས་པ་ལ་གསུང་ཆེ་ལ་སྙན་པ་ཡོད་པ་
བཞིན་དུ། བཅོམ་ལྡན་འདས་ལ་ཡང་ངོ་། །ཡང་ན་སྒྲིབ་པ་གཉིས་དག་ཅིང་
ཚངས་པས་ན་བཅོམ་ལྡན་འདས་ལ་ཚངས་པའི་གསུང་ཞེའོ། །སྙན་པ་(ཡིས་)
ནི་ཉན་ན་བདེ་བ་སྟེ། འཁོར་རྣམས་ལ་ཟག་པ་མེད་པའི་བདེ་བ་བསྐྱེད་པའོ། །དེ་
ལ་ཚངས་པའི་གསུང་གཉིས་ཏེ། སྒྲ་ཆེ་བ་དང་ཡོན་ཏན་ཆེ་བའོ། །སྒྲ་ཆེ་བ་ནི་
བཅོམ་ལྡན་འདས་རི་བོ་བྱ་རྐང་ན་ཆོས་གསུང་ཙམ་ན། འཇིག་རྟེན་གྱི་ཁམས་
51



མཚན་བརྗོད་ཊིཀ།
གཞན་དུ་ཡང་ཐོས་ཏེ། དེ་ཡང་དྲུང་ན་འདུག་པ་རྣམས་སྒྲ་ཧ་ཅང་ཡང་ཆེ་ནས་མི་
བདེ་བ་མེད་པ། འཇིག་རྟེན་གྱི་ཁམས་གཞན་དུ་ཡང་སྒྲ་དེ་ལ་ཧ་ཅང་ཆུང་རྒྱུ་ཡང་
མེད་པར་ཐོས་པའོ། །དེ་ཡང་མོངྒལ་གྱི་བུས་བཅོམ་ལྡན་འདས་ཀྱི་གསུང་བརྟག་
པའི་ཆེད་དུ་ཤར་ཕྱོགས་མངོན་པར་དགའ་བ་ན་ཕར་ཕྱིན་ཏེ་དགེ་སློང་ཞིག་གི་ལྷུང་ཟེད་
ལ་འཛེགས་པས། སེམས་ཅན་ཆུང་ངུ་ཞིག་ཏུ་མཐོང་ནས་ཤིང་བུས་འབོར་བ་ལ་
དགྲ་བཅོམ་པ་ཞིག་ན་རེ། དེ་མ་བོར་ཅིག དེ་ནི་མོངྒལ་གྱི་བུ་བྷག་ཝཱན་གྱི་གསུང་
བརྟག་ཏུ་འོངས་པ་ཡིན་ནོ་བྱས་པས་མ་བོར་གསུང་ངོ༌། །དེ་ལྟར་ཡང་ཚངས་པའི་
དྲ་བ་ཅན་ནས། སྟོང་ཕྲག་དུ་མའི་འཁོར་རྣམས་ལ། །ཚངས་པའི་བསོད་ནམས་
གསུངས་པའོ། །ཞེས་སོ། །དེ་ལྟ་བུ་དེ་ལ་འཇིག་རྟེན་གསུམ་པོ་ཀུན་བཀང་
ནས་ཞེས་སོ། །དེ་ཡང་འཇིག་རྟེན་གསུམ་ནི་ས་འོག་ས་སྟེང་ས་བླའོ། །ཀུན་
བཀང་སྟེ་ཐམས་ཅད་ལ་ཐོས་པའོ། །ཡོན་ཏན་ཆེ་བ་ནི་བྷག་ཝཱན་གྱི་གསུང་གཅིག་
པུ་ཁོ་ན་ལ་གདུལ་བྱ་རྣམས་ཀྱིས་ཐེག་པ་སྣ་ཚོགས་པར་གོ་བ་སྟེ། བྷག་ཝཱན་
གྱི་གསུང་ལ་སྣ་ཚོགས་སུ་གོ་བའི་དཔེ་ནི། སྔོན་གྱི་དུས་ན་སྨན་པ། ནད་པ།
བུད་མེད། གཡོག་པོ། ཁོང་རྣམས་ངན་རྟོག་སྐྱེས་པ་ལ་བྷག་ཝཱན་གྱིས་སྒོ་ཕུག་



སླར་གསུངས་པའི་ལེའུ།
ནས་བཀྲ་ཤིས་རྒྱལ་བའི་ཚིག་གསུངས་པས། ཁོང་རྣམས་ཀྱིས་གོ་བ་སོ་སོར་
སྐྱེས་ཏེ། གཞན་ལ་ཕན་བཏགས་རང་གི་དོན། །རིན་ཆེན་སྲོག་དང་མ་བྲལ་
ན། །སྒྱུ་མའི་ནོར་ནི་བཙལ་བས་རྙེད། །སྔ་མའི་གྲོགས་ལ་གཞུང་མེད་
ན། །ཕྱི་རོགས་བཙལ་གྱིས་ག་ལ་རྙེད། །རེ་བ་ཆེས་པ་འཁོན་གྱི་གནོན། །
ཞེས་པ་ལ་སོགས་པར་གོ་བའོ། །མུ་སྟེགས་པ་རྣམས་ཀྱིས་མུ་སྟེགས་པའི་ཐེག་
པར་གོ དེ་བཞིན་དུ་ཉན་ཐོས། རང་སངས་རྒྱས། ཕ་རོལ་ཏུ་ཕྱིན་པའི་ཐེག་
པ་སོ་སོར་གོ་བའོ། །དེ་ལྟར་ཡང་མདོ་སྡེ་ཚངས་པ་དྲ་བ་ཅན་གྱི་ནང་ནས། སྲིད་
པ་མེད་པར་བྱེད་པ་ཡི། །གསུང་གཅིག་གིས་ནི་སྣ་ཚོགས་བརྗོད། །སོ་སོར་
བསྟན་པར་བྱེད་པ་ཡི། །ཇི་ལྟར་སྐྱེ་བ་ཀུན་ཤེས་པའི། །རྒྱུར་གྱུར་གསལ་བ་
རྣམས་བཀོད་པ། །ཞེས་གསུངས་པ་ཡིན་པའི་ཕྱིར་རོ། །ནས་ཞེས་པ་ནི་དེ་ལྟ་
བུའི་གསུང་དེས། ལག་ན་རྡོ་རྗེ་སྟོབས་པོ་ཆེ། །གསང་དབང་ལ་ནི་སླར་གསུངས་
པ་ཞེས་སོ། །གང་ལ་གསུངས་ན་ལག་ན་རྡོ་རྗེ་ལ། དེ་ལ་ལག་ན་རྡོ་རྗེ་ནི་
དུས་གསུམ་གྱི་སངས་རྒྱས་ཀྱིས་དབང་བསྐུར་ནས་ཡེ་ཤེས་ཀྱི་རྡོ་རྗེ་རྩེ་ལྔ་པ་ལག་
ཏུ་གཏད་པའི་སྒོ་ནས་སོ། །སྟོབས་པོ་ཆེ་ཞེས་པ་ནི་མིང་གི་རྣམ་གྲངས་ཏེ།



མཚན་བརྗོད་ཊིཀ།
དུས་གསུམ་གྱི་མཐུ་སྟོབས་ཀྱི་བདག་པོར་དབང་བསྐུར་བའི་སྒོ་ནས་སོ། །
གསང་དབང་ལ་ནི་ཞེས་པ་གདུལ་བྱའི་མིང་འདུལ་བྱེད་ལ་བཏགས་པ་སྟེ།
སྡུད་པ་པོའི་མིང་ངོ༌། །སླར་གསུངས་པ་ནི་བྷག་ཝན་གྱིས་ངས་བཤད་ཀྱི་
ཞེས་ཞལ་གྱིས་བཞེས་པའོ། །
ད་ནི་དོན་གྱི་ངོ་བོ་ཇི་ལྟ་བུ་ཞིག་གསུངས་ན། སྙིང་རྗེ་(ཆེ་དང་ལྡན་
གྱུར་པ་)ལ་སོགས་པའོ། །དེ་ལག་ན་རྡོ་རྗེ་ཁྱོད་ལེགས་སོ་ཞེས་སྦྱར། གང་གི་
སྒོ་ནས་བོས་ན་ལག་ན་རྡོ་རྗེ་ཞེས་པ་མིང་གི་དབང་བསྐུར་བའི་སྒོ་ནས་སོ། །
ཁྱོད་ལེགས་སོ་ཞེས་པ་སྟེ། ཀྱེ་ཁྱབ་བདག་བདག་ལ་སྨན་པ་དང་ཞེས་པ་ལ་སོགས་
པ་རང་གི་དོན་དུ་གསོལ་བ་འདེབས་པ་ལེགས་སོ། །ཡང་དཔལ་ལྡན་རྡོ་རྗེ་འཆང་
ཞེས་བོས་ནས་དཔལ་ནི་ལེགས་པའི་ཡོན་ཏན་སྟེར་བ་དོན་ལ་རྒྱ་ཆེ་བའོ། །རྡོ་རྗེ་
འཆང་ཟབ་པ་ཆོས་ཀྱི་སྐུ། དོན་ལ་སྡུད་པ་པོ་ལ་དེ་ཁོ་ན་ཉིད་ཀྱི་སྒོ་ནས་བོས་ནས་
ལེགས་སོ་ཞེས་སོ། །ཉོན་མོངས་པས་ནི་སེམས་དཀྲུགས་ཤིང་། །ཞེས་པ་ལ་
སོགས་པ་གཞན་གྱི་དོན་དུ་ཞུ་བ་ལེགས་སོ་ཞེའོ། །འོ་ན་དགོས་པ་ཅིའི་དོན་དུ་ཞུ་
ན། འགྲོ་བ་ལ་ཉེ་བར་ཕན་གདགས་པའི་དོན་དུའོ། །ཁྱོད་ཅེས་པ་ནི་སྡུད་པ་
54



སླར་གསུངས་པའི་ལེའུ།
པོ་ཁྱོད་གོང་དུ་རང་དོན་དུ་ཞུ་བ་དེ་འགྲོ་བ་ལ་ཕན་པའི་དོན་དུ་འདུག གཞན་དོན་དུ་
ཞུ་བ་ཡང་འགྲོ་བ་ལ་ཕན་པའི་དོན་དུ་ཞུས་པ་དེའོ། །ཡེ་ཤེས་ལུས་ཅན་འཇམ་
དཔལ་གྱི་ཞེས་པའི་ཚིག་གཉིས་ཀྱིས་གོང་གི་བརྗོད་བྱ་འཇམ་དཔལ་ཡེ་ཤེས་སེམས་
དཔའ་དང་འབྲེལ་བའི་དོན་རྗོད་བྱེད་འཕགས་པ་འཇམ་དཔལ་གྱི་མཚན་ཡང་དག་
པར་བརྗོད་པ་ཞུ་ཞེས་པའི་ལན་ཏེ། དེ་ལ་ཡེ་ཤེས་ལུས་ཅན་ནི་ཡེ་ཤེས་རྣམ་པ་ལྔ་
དབྱེར་མེད་པའོ། །འཇམ་པ་ཆོས་ཀྱི་སྐུ། དཔལ་ཆོས་སྐུ་ལས་གཟུགས་སྐུ་
གཉིས་བྱུང་ནས། ལེགས་པའི་ཡོན་ཏན་ཐམས་ཅད་སྟེར་བ་སྟེ། དེས་བརྗོད་
བྱ་སྐུ་གསུམ་ཡེ་ཤེས་ལྔ་ལྡན་གྱི་ཞུ་བ་དེ་ངས་བཤད་ཅེས་པའོ། །དེའི་རྗོད་བྱེད་ནི་
མིང་བརྗོད་པ་ནི་དོན་ཞེས་པས་མཚན་ནོ། །(ཆེ་བ་)ནི་དེའི་ཡོན་ཏན་གྱི་མཚན་
དེ་དོན་ཆེན་པོ་དང་ལྡན་པར་བསྟན་ནོ། །དོན་ལ་རྗོད་བྱེད་ཁྱད་པར་བཞི་དང་ལྡན་པ་
ཞིག་ཞུ་ཟེར་བ་དེ་ངས་བཤད་ཅེས་པའོ། །དེའི་ཕྱིར་ང་ལས་ཞེས་པ་ཤཱཀྱ་ཐུབ་པ་
ལས། ཉན་པར་བརྩོན་པ་ནི་ཁྱོད་ཉན་པར་སྤྲོ་བར་འདུག་ཅེས་བྱ་སྟེ། གདུལ་
བྱའི་མིང་འདུལ་བྱེད་ལ་བཏགས་པའི་སྒོ་ནས་གསང་བའི་བདག་པོ་ཞེས་བོས་ནས།
དེའི་ཕྱིར་ངས་ཞེས་པ་ཤཱཀྱ་ཐུབ་པ་ངས་སོ། །ཁྱོད་ལ་ནི་སྡུད་པ་པོ་ལ། ལེགས་
--- --
- ཡ -
- - --
55



མཚན་བརྗོད་ཊིཀ།
པར་བསྟན་པར་བྱ་བ་ནི། རྒྱུད་རྒྱས་འབྲིང་བསྡུས་གསུམ་ལེགས་པར་བསྟན་
པར་བྱ་ཞེས་པའོ། །ཡང་རང་དོན་དང་གཞན་དོན་གཉིས་ལེགས་པར་བསྟན་པར་བྱ་
སྟེ། དོན་ལ་བརྗོད་བྱ་འཇམ་དཔལ་ཡེ་ཤེས་སེམས་དཔའ་དང་འབྲེལ་བའི་རྗོད་བྱེད་
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་དེ་ཁྱོད་ལ་ལེགས་པར་
བསྟན་པར་བྱ་ཞེས་པའོ། །དེ་ལྟ་བུ་དེའི་དགོས་པ་ནི། འགྲོ་ལ་ཕན་པའི་དོན་
དུ་ཁྱོད་ཅེས་པ་སྟེ། རང་གཞན་གཉིས་སུ་ཞུས་པ་དེ་ཡང་འགྲོ་བའི་དོན་དུ་འདུག་
གོ །འགྲོ་ལ་ཕན་པའི་རྩ་བ་དེ་ནི། སྙིང་རྗེ་ཆེ་དང་ལྡན་གྱུར་པས་ཞེས་པ་རྩ་བ་
མི་དམིགས་པའི་སྙིང་རྗེ་དང་ལྡན་པའོ། །འོ་ན་མཚན་ཉིད་དེའི་དགོས་པ་གང་ཡིན་
ཞེ་ན། དག་པར་བྱེད་ཅིང་སྡིག་སེལ་བ་སྟེ། དག་པར་བྱེད་པ་ནི་རྫོགས་པའི་
རིམ་པ་ཟབ་མོའི་སྒོ་ནས་ཤེས་བྱའི་སྒྲིབ་པ་དག་པར་བྱེད། སྡིག་པ་སེལ་བ་ནི་སྐྱེད་
པའི་རིམ་པའི་སྒོ་ནས་ཉོན་མོངས་པའི་སྒྲིབ་པའི་སྡིག་པ་ཐམས་ཅད་སེལ་བ་སྟེ་དེ་ཁྱོད་
ལ་བསྟན་གྱི། ཁྱོད་ནི་རྩེ་གཅིག་ཡིད་ཀྱིས་ཉོན་ཞེས་པ་དང་སྦྱར་རོ། །ཁྱོད་ནི་སྡུད་
པ་པོ་ཕྱག་ན་རྡོ་རྗེའོ། །རྩེ་གཅིག་ཡིད་ཀྱིས་ཉོན་ཞེས་པ་ནི། བུམ་པ་ཁ་སྦུབ།
བུམ་པ་ཞབས་རྡོལ། བུམ་པ་མི་གཙང་བ་གསུམ་གྱི་སྐྱོན་སྤོངས་ལ་ཉོན་ཅིག་
56



སླར་གསུངས་པའི་ལེའུ།
ཅེས་པའོ། །དེ་ལ་བུམ་པ་ཁ་སྦུབ་ཀྱི་ནང་དུ་བཅུད་བདུད་རྩི་བླུགས་ཀྱང་མི་འགྲོ །
དེ་དང་འདྲ་བར་ཆོས་མི་ཟིན་པར་མ་བྱེད་ཅིག བུམ་པ་ཞབས་རྡོལ་གྱི་ནང་དུ་བཅུད་
བདུད་རྩི་ལ་སོགས་པ་ཞིག་བླུགས་པ་དེ་འགྲོ་སྟེ་དེའི་ནང་དུ་མི་ཆགས། དེ་དང་འདྲ་
བར་ཆོས་ཟིན་པ་དེ་བརྗེད་པར་མ་བྱེད་ཅིག བུམ་པ་མི་གཙང་བའི་ནང་དུ་བཅུད་
བདུད་རྩི་བླུགས་ཀྱང་མི་གཙང་བ་དང་འདྲེས་པས་ཅིར་ཡང་མི་རུང་། དེ་དང་འདྲ་
བར་ཆོས་ཟིན་པ་དེ་ཡང་གཞན་དང་མ་འདྲེས་པར་གྱིས་ཤིག་ཅེས་པའོ། །འོ་ན་སྡུད་
པ་པོ་ལ་དགོས་སམ་ཞེ་ན། སྡུད་པ་པོ་ལ་དེ་མི་དགོས་ཀྱང་མ་འོངས་པའི་ཉན་པ་པོ་
ལ་སྐྱོན་དེ་གསུམ་དང་བྲལ་བར་གྱིས་ལ་ཉོན་ཅིག་ཅེས་པའོ། །དེ་ཡན་ཆད་ཀྱི་
ཚིགས་རྐང་བཅུ་གཅིག་པོ་དེ་ནི་བཅོམ་ལྡན་འདས་ཀྱི་གསུང་དངོས་སོ། །
ད་ནི་བཅོམ་ལྡན་འདས་ཀྱིས་གསུངས་པའི་དོན་དེ་སྡུད་པ་པོས་གཟུང་བར་
ཁས་བླངས་པར་བསྟན་པ་ནི། བཅོམ་ལྡན་འདས་ཞེས་བོས་ནས། དེ་ནི་ཞེས་
པ་བཅོམ་ལྡན་འདས་ཀྱིས་ཇི་སྐད་དུ་གསུངས་པ་བཞིན་དུ་བགྱིའོ་ཞེས་སོ། །བྷག་
ཝཱན་ལ་ངས་རྒྱུད་རྒྱས་འབྲིང་བསྡུས་གསུམ་ཞུས་པ་ལེགས་པར་ཤོད་ཞེས་)གསོལ།
བརྗོད་བྱ་འཇམ་དཔལ་ཡེ་ཤེས་སེམས་དཔའ་དང་། སྐུ་གསུམ་ཡེ་ཤེས་ལྔ་ལྡན་
57



མཚན་བརྗོད་ཊཱིཀ།
དང་། རྗོད་བྱེད་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་དེ་
ལེགས་པར་བཤད་དུ་གསོལ་ཞེས་པའོ། ། །
ད་ནི་ལེའུ་འདི་ཡི་མན་ངག་གི་དོན་ནི། གཤིན་པོ་ཚེ་ལས་འདས་པའི་དོན་
དུ་ཚྭ་ཚྭ་གདབ་པ་གཟུང་སྟེ། དེ་ཡང་གདབ་པའི་ཐབས་ནི། ལམ་གྱི་ཡན་ལག་
བརྒྱད་ཚུལ་རིག་ཅེས་པ་ལ་རྟེན་པའི་ཆུའི་བྱ་བ། ཆུ་ཚྭའི་བྱ་བ་ལ་སོགས་པ་ལས་
འདིར་ཚྭ་ཚྭའི་བྱ་བ་སྟོན། སྒེག་རྡོར་གྱི་ཚྭ་ཚྭའི་ཆོ་གར་ཤེས། གཞུང་གང་གིས་
ཟིན་བཤད་ན། དེ་ནས་བཅོམ་ལྡན་འདས་ཀྱི་ཚིགས་བཅད་གཉིས་ཀྱིས་རང་དང་
པོའི་སངས་རྒྱས་སུ་བསྒོམ་པ་བཟུང་། ཉིད་ཀྱི་ཞལ་ནས་ཀྱི་ཚིགས་བཅད་དྲུག་
གིས་གཤིན་པོ་ཚེ་ལས་འདས་པའི་མིང་བྱང་ངམ་རུས་བུ་ལ་ཚྭ་ཚྭ་གདབ་པའི་དུས་སུ་
འབི་འབི་དང་སྐོར་ཕོར་དང་ཚྭ་ཚྭ་ལས་འོད་ཟེར་སྤྲོ་བསྡུ་བྱ་བ་བཟུང་། ཚངས་པའི་
གསུང་ནི་སྙན་པ་ཡིས་ཞེས་པ་མན་ཆད་ཀྱིས་མཚན་གྱི་ཡང་སྙིང་བཟླས་པ་བཟུང་ངོ༌། །
གཞུང་ཚད་ནི་ཚིགས་བཅད་དྲུག་གོ །འཕགས་འཇམ་དཔལ་གྱི་ཊིཀ་ལས། སླར་
གསུངས་པའི་ལེའུ་སྟེ་གཉིས་པའོ།། །།
1
58



གཟིགས་པའི་ལེའུ།
ད་ནི་ལེའུ་གསུམ་པ་གཟིགས་པའི་ལེའུ་འདི་ལ་དོན་རྣམ་པ་བཞི་ལས།
དགོས་པའི་དོན་ནི་དོན་དམ་སྐྱེ་མེད་ལས་མ་འདས་ཀྱང་ཀུན་རྫོབ་ཏུ་གདུལ་བྱ་རིགས་
རྣམ་པ་བདུན་འདུལ་བའི་དོན་དུ་བསྟན་པ་ཡིན། བསྡུས་པའི་དོན་ལ་བཞི་སྟེ། གང་
གིས་གཟིགས་པ་དང་། གང་ལ་གཟིགས་པ་དང་། ཚུལ་ལམ་ཐབས་ཇི་ལྟར་
གཟིགས་པ་དང་། གཟིགས་པའི་དོན་གྱི་གོ་བའོ། །དེ་ལས་གཞུང་ན་གཉིས་
ལས་མེད་དེ། མན་ངག་གི་གཉིས་བཅུག་ནས་བཞི་པོ་དེར་བྱེད་གསུངས། དེ་ལ་
གང་གིས་གཟིགས་ན། དེ་ནས་བཅོམ་ལྡན་ཤཱཀྱ་ཐུབ་ཅེས་པ་བཅོམ་ལྡན་འདས་
ཤཱཀྱ་ཐུབ་པ་དེས་གཟིགས་སོ། །གང་ལ་གཟིགས་ན། གསང་སྔགས་རིགས་
ཆེན་ཐམས་ཅད་དང་ཞེས་པ་མན་ཆད་ལ་གཟིགས་པའོ། །ཚུལ་ལམ་ཐབས་ཇི་
ལྟར་གཟིགས་ན། དོན་དམ་སྐྱེ་མེད་ལས་མ་འདས་ཀྱང་ཀུན་རྫོབ་ཏུ་གདུལ་བྱ་རིགས་
རྣམ་པ་བདུན་འདུལ་བར་བྱེད་པའི་འདུལ་བྱེད་ཀྱི་དཀྱིལ་འཁོར་བདུན་བཤད་དོ་བར་
ཐུགས་ལ་བསྡོག་པའོ། །
གཟིགས་པའི་དོན་གྱི་གོ་བ་ནི། གཟིགས་ཞེས་བྱ། ཏིང་ངེ་འཛིན་ལ་
སྙོམས་པར་ཞུགས་པ་ཞེས་བྱ་སྟེ། མདོར་ན་བཤད་པར་བྱ་བའི་ཆོས་ཤིག་བློ་ལ་
59



མཚན་བརྗོད་ཊིཀ།
-
1
-
།
བསྡོག་པའོ། །འོ་ན་བཅོམ་ལྡན་འདས་ལ་གཟིགས་དགོས་ནས་གཟིགས་སམ་
གཟིགས་མི་དགོས་ཀྱང་གཟིགས། གཟིགས་དགོས་ནས་གཟིགས་ན་ཐམས་ཅད་
མཁྱེན་པ་མ་ཡིན་པའི་སྐྱོན་འབྱུང་། མི་དགོས་ཀྱང་གཟིགས་ན་དོན་མེད་དོ་ཞེ་ན།
བཅོམ་ལྡན་འདས་ལ་གཟིགས་མི་དགོས་ཏེ་མ་འོངས་པའི་འཆད་པ་པོ་ལ་སོགས་པ་
རྣམས་ཀྱིས་བརྗོད་པར་བྱ་བའི་དོན་བློ་ལ་ལོངས་ལ་ཤོད་ཅིག་སྒོམས་ཤིག་ཅེས་མ་འོངས་
པའི་འཆད་པ་པོ་དང་བསྒོམ་པ་པོ་ལ་གདམས་པ་ཡིན་གསུང་ངོ༌། །
ད་ནི་ཚིག་གི་དོན་དུ་བཤད་ན། གང་གིས་གཟིགས་པ་ནི་གོང་དང་
འདྲའོ། །གང་ལ་གཟིགས་ན། གསང་སྔགས་རིགས་ཆེན་ཐམས་ཅད་དང་
ཞེས་པ་སྟེ། དེ་ལ་གསང་སྔགས་ནི་གདུལ་བྱ་དུག་ལྔ་ཆ་མཉམ་པའི་ཡིད་དེ་སྡུག་
བསྔལ་ལས་སྐྱོབ་པར་བྱེད་པས་སོ། །རིགས་ནི་གདུལ་བྱའི་ཡིད་མ་རིག་པ་ལས་
བཟློག་ཅིང་རིག་པའི་ཡེ་ཤེས་རྒྱུད་ལ་བསྐྱེད་པར་བྱེད་པས་སོ། །ཆེན་པོ་ནི་རིགས་
བསྡུས་པའི་དཀྱིལ་འཁོར་རོ། །འོ་ན་རིགས་བསྡུས་པའི་དཀྱིལ་འཁོར་དེ་ལ་ཆེན་པོ་
ཞེས་པ་ཅིའི་ཕྱིར་བྱ་ཞེ་ན། ཐམས་ཅད་དང་ཞེས་པ་སྐུ་ཐམས་ཅད། རིགས་
ཐམས་ཅད། ཡེ་ཤེས་ཐམས་ཅད་བསྡུས་པ་ཡིན་པས་སོ། །དེ་ལྟ་བུའི་རིགས་



གཟིགས་པའི་ལེའུ།
བསྡུས་དེ་ལ་ཆེར་གཟིགས་ནས་ཞེས་པར་སྦྱར་ཏེ། ཆེར་གཟིགས་པའི་དོན་གྱི་གོ་
བ་ནི། དོན་དམ་པ་སྐྱེ་མེད་ལས་མ་འདས་ཀྱང་། ཀུན་རྫོབ་ཏུ་གདུལ་བྱ་དུག་ལྔ་
ཆ་མཉམ་པ་དེ་འདུལ་བར་བྱེད་པའི་དོན་དུ་དང་པོ་སྦྱོར་བ་ཨ་ཨཱ་ཨི་ཨཱི་ཞེས་པ་ནས།
ཨ་ར་པ་ཙ་ནཱ་ཡ་ཏེ་ན་མཿ ཞེས་པའི་བར་དུ་བཤད་དོ་བར་ཐུགས་ལ་བསྡོག་ཅིང་འདུག
དཀྱིལ་འཁོར་རྒྱལ་མཆོག་འདི་ལྟར་སངས་རྒྱས་མཅོམ་ལྡན་འདས་ཞེས་པ་ནས།
ཐེག་པ་ཆེན་པོའི་ཚུལ་གྱི་མཆོག་ཅེས་པའི་བར་དུ་བཤད་དོ་བར་ཐུགས་ལ་བསྡོག་ཅིང་
འདུག དེ་བས་གང་ཟག་བློ་དམན་པ་རྣམས་ཀྱི་དོན་དུ་རིགས་བསྡུས་པའི་འདུད་
ཉི་ཤུ་པོ་དེ་བཤད་དོ་བར་ཐུགས་ལ་བསྡོག་ཅིང་འདུག དེ་རྣམས་གཟུང་བ་ལ་ཕན་
ཡོན་ཅི་ཡོད་སྙམ་པ་ལ། འཁོར་ལོ་དང་པོའི་ཡོན་ཏན་དེ་བཤད་དོ་བར་ཐུགས་ལ་
བསྡོག་གི་འདུག དེ་བས་ཀྱང་གང་ཟག་ཤིན་ཏུ་བློ་དམན་པ་དེ་ལ་རིགས་བསྡུས་
པའི་མཚན་གྱི་ཡང་སྙིང་དེ་བཤད་དོ་བར་ཐུགས་ལ་བསྡོག་ཅིང་འདུག གཟིགས་
ཤིང་འདུག ཏིང་ངེ་འཛིན་ལ་སྙོམས་པར་ཞུགས་ཤིང་འདུག་ཅེས་བྱའོ། །དོན་ལ་
བཤད་པར་བྱ་བའི་ཆོས་ཤིག་བློ་ལ་བསྡོག་པའོ། །གསང་སྔགས་རིགས་སྔགས་
འཆང་བའི་རིགས་ཞེས་པ་ཆོས་གཞན་དང་ལུང་ཙམ་ཞིག་སྒོ་བསྟུན་ན་ལས་ཀྱི་



མཚན་བརྗོད་ཊིཀ།
་
. ་་]
རིགས་ཀྱི་དཀྱིལ་འཁོར་ཟེར། འདི་རང་གི་དབང་དུ་བྱས་ན་གསང་སྔགས་རིགས་
སྔགས་འཆང་བའི་དཀྱིལ་འཁོར་ཞེས་བྱའོ། །དེ་ལ་གསང་སྔགས་ནི་གདུལ་བྱ་ལེ་
ལོ་ཅན་གྱི་ཡིད་དེ་སྡུག་བསྔལ་ལས་སྐྱོབ་པ་དང་། རིགས་སྔགས་ནི་གདུལ་བྱ་ལེ་
ལོ་ཅན་གྱི་ཡིད་དེ་མ་རིག་པ་ལས་བཟློག་ནས་རིག་པའི་ཡེ་ཤེས་བསྐྱེད་པར་བྱེད་པས་
སོ། །འཆང་བ་ཞེས་པ་རྒྱ་གར་དུ་དྷ་ར་ཞེས་པའི་སྒྲ་འཆང་བ་ལ་འགྲོ་ཞིང་གཟུངས་
ལ་ཡང་འགྲོ་བ་ལས། འདིར་གཟུངས་བཞི་ལ་བྱ་སྟེ། ཚིག་གི་གཟུངས།
དོན་གྱི་གཟུངས། སྔགས་ཀྱི་གཟུངས། ཕྱག་རྒྱའི་གཟུངས་བཞིའི་བདག་ཉིད་
དོ། །རིགས་ཞེས་པ་ལས་ཀྱི་རིགས་ཏེ། དེ་ལ་ཅིའི་ཕྱིར་ལས་ཀྱི་རིགས་ཞེས་བྱ་
ཞེ་ན། རིགས་ལས་སྐྱེས་པས་ན་རིགས་དང་། རིགས་འཛིན་པས་ན་རིགས་
ཞེས་བྱའོ། །དེ་ཡང་རིགས་ལས་སྐྱེས་པས་ན་རིགས་ཞེས་བྱ་སྟེ། ལས་ཀྱི་
རིགས་ཀྱི་ལྷ་ཐམས་ཅད་རྡོ་རྗེ་རྒྱ་གྲམ་པ་ལྔ་བཅུ་རྩ་གསུམ་ལས་སྐྱེས་པས་ན་རིགས་
སོ། །རིགས་འཛིན་པས་ན་རིགས་ཏེ། ལས་ཀྱི་རིགས་ཀྱི་གཙོ་བོ་དོན་ཡོད་
གྲུབ་པས་ཕྱག་ན་རྡོ་རྗེ་རྒྱ་གྲམ་པ་ཞིག་འཛིན། ལས་ཀྱི་རིགས་ཀྱི་འཁོར་ཐམས་
ཅད་ཀྱི་ཕྱག་ན་རྡོ་རྗེ་རྒྱ་གྲམ་པ་འཛིན་པས་ན་རིགས་སོ། །དེ་ལྟ་བུ་དེ་ལ་ཆེར་གཟིགས་



གཟིགས་པའི་ལེའུ།
ནས་ཞེས་བྱ་སྟེ། ཆེར་གཟིགས་པ་བྱ་བའི་གོ་བ་ནི། དོན་དམ་སྐྱེ་མེད་ལས་མ་
འདས་ཀྱང་ཀུན་རྫོབ་ཏུ་གདུལ་བྱ་ལེ་ལོ་བྱ་བ་དེ་འདུལ་བའི་དོན་དུ་དང་པོ་སྦྱོར་བ། ཨ་
ཨཱ་ཨི་ཨཱི་ཞེས་པ་ནས། ཨོཾ་ཛྙཱ་ན་ཀ་ཡ་ཡ་ཏེ་ན་མཿ ཞེས་པའི་བར་དུ་བཤད་དོ་
བར་ཐུགས་ལ་བསྡོག་ཅིང་འདུག དེ་བཞིན་དུ་དཀྱིལ་འཁོར་རྒྱལ་མཆོག་སངས་
རྒྱས་ཀུན་གྱི་རྟོགས་བྱ་བ་ཞེས་པ་ནས། འཇམ་དཔལ་དཔལ་དང་ལྡན་པའི་མཆོག་
ཅེས་པའི་བར་དུ་བཤད་དོ་བར་ཐུགས་ལ་བསྡོག་ཅིང་འདུག དེ་བས་གང་ཟག་བློ་
དམན་པ་རྣམས་ཀྱི་དོན་དུ་ལས་ཀྱི་རིགས་ཀྱི་འདུད་ཚིག་བཞི་པོ་དེ་བཤད་དོ་བར་
ཐུགས་ལ་བསྡོག་ཅིང་འདུག དེ་རྣམས་གཟུང་བ་ལ་ཕན་ཡོན་ཅི་ཡོད་སྙམ་པ་ལ་
འཁོར་ལོ་དྲུག་པའི་ཡོན་ཏན་དེ་བཤད་དོ་བར་ཐུགས་ལ་བསྡོག་ཅིང་འདུག དེ་བས་
ཀྱང་གང་ཟག་ཤིན་ཏུ་བློ་དམན་པ་དེ་ལ་ལས་ཀྱི་རིགས་ཀྱི་མཚན་གྱི་ཡང་སྙིང་བཤད་
དོ་བར་ཐུགས་ལ་བསྡོག་ཅིང་འདུག ཏིང་ངེ་འཛིན་ལ་སྙོམས་པར་ཞུགས་ཤིང་འདུག་
ཅེས་བྱའོ། །རིགས་གསུམ་ལ་ནི་རྣམ་པར་གཟིགས་ཞེས་པ་ནི་ཆོས་གཞན་དང་
ལུང་ཙམ་ཞིག་སྒོ་བསྟུན་ན། དེ་བཞིན་གཤེགས་པའི་རིགས་ཀྱི་དཀྱིལ་འཁོར་ཞེས་
བྱ། འདི་རང་གི་དབང་དུ་ནི་རིགས་གསུམ་ལ་ནི་རྣམ་པར་གཟིགས་པའི་དཀྱིལ་
ང5



མཚན་བརྗོད་ཊིཀ།
འཁོར་རོ། །དེ་ལ་རིགས་གསུམ་(ལ་ནི་)ནི་སྐུའི་རིགས་རྣམ་པར་སྣང་མཛད།
གསུང་གི་རིགས་སྣང་བ་མཐའ་ཡས། ཐུགས་ཀྱི་རིགས་མི་བསྐྱོད་པའོ། །རིགས་
གསུམ་པོ་དེ་ཆོས་ཀྱི་དབྱིངས་སྟོང་པ་ཉིད་དུ་རོ་གཅིག་པ་དེ་ཁོ་ན་ཉིད་དོ། །རྟགས་
རྣམ་པར་སྣང་མཛད་དེ་དེ་བཞིན་གཤེགས་པའི་རིགས་སོ། །དེ་བཞིན་གཤེགས་པའི་
རིགས་དེ་ལ་ཅིའི་ཕྱིར་རིགས་ཞེས་བྱ་ཞེ་ན། རིགས་ལས་སྐྱེས་པས་འཁོར་ལོ།
རིགས་འཛིན་པས་འཁོར་ལོ་འཛིན་པས་སོ། །རྣམ་པར་གཟིགས་ནི་དེ་ལྟ་བུ་དེ་
ལ་ཆེར་གཟིགས་ཏེ། དོན་དམ་སྐྱེ་མེད་ལས་མ་འདས་ཀྱང་ཀུན་རྫོབ་ཏུ་གདུལ་བྱ་
གཏི་མུག་ཅན་འདུལ་བའི་དོན་དུ་དང་པོ་སྦྱོར་བ་པྲ་ཛྷ་ཛྷ་ན་མུར་ཏ་ཡེ་དང་། དཀྱིལ་
འཁོར་རྒྱལ་མཆོག་སངས་རྒྱས་རྣམ་པར་སྣང་མཛད་ཆེ་ནས། རྡོ་རྗེ་ལྕགས་ཀྱུ་
ཞགས་པ་ཆེའི་བར་དང་། འདུད་ཚིགས་རྐང་པ་བཞི་དང་། འཁོར་ལོ་གཉིས་པའི་
ཡོན་ཏན་དང་། དེ་བཞིན་གཤེགས་པའི་མཚན་གྱི་ཡང་སྙིང་ཡང་དེ་རྣམས་བཤད་
དོ་སྙམ་ནས་ཐུགས་ལ་བསྡོག་པ་ལ་སོགས་པ་གོང་དང་འདྲ། འཇིག་རྟེན་འཇིགས་
པ་འདས་པའི་རིགས་ནི། འདི་རང་གིས་མིང་བཏགས། གཞན་དང་ལུང་ཙམ་
ཞིག་སྒོ་བསྟུན་ན། ། པདྨའི་རིགས་ཀྱི་ད་ལ་ཟེར། དེ་ཡང་འཇིག་རྟེན་
，，!



གཟིགས་པའི་ལེའུ།
གཟིགས་པ་ནི་ཐབས་ཐུགས་རྗེ་ཆེན་པོའི་སྤྱན་གྱིས་འཇིག་རྟེན་པ་ལ་གཟིགས་པའོ། །རིགས་
ནི་པདྨའི་རིགས་ཏེ། རིགས་ལས་སྐྱེས་པས་རིགས་ནི་པདྨ་ལྔ་བཅུ་རྩ་གསུམ་ལས་
སྐྱེས་པའོ། །རིགས་འཛིན་པ་ནི་པདྨ་ལྔ་བཅུ་རྩ་གསུམ་འཛིན་པའོ། །དེ་ལྟ་བུ་
དེ་ལ་ཆེར་གཟིགས་པ་ནི་དོན་དམ་སྐྱེ་མེད་ལས་མ་འདས་ཀྱང་ཀུན་རྫོབ་ཏུ་གདུལ་བྱ་
འདོད་ཆགས་ཅན་འདུལ་བའི་དོན་དུ། དང་པོའི་སྦྱོར་བ་བཛྲ་ཏཱི་ཀ ། ད་ལ་རྒྱལ་
མཆོག་ཡང་དག་བདག་མེད་ནས། ཡེ་ཤེས་མེ་ལྕེ་འོད་འབར་གསལ་གྱི་བར་དང་།
དེ་བས་བློ་དམན་པ་ལ་པདྨའི་རིགས་ཀྱི་འདུད་དང་། དེ་རྣམས་གཟུང་བ་ལ་འཁོར་
ལོ་བཞིའི་ཡོན་ཏན་དང་། པདྨའི་ཡང་སྙིང་དང་། དེ་རྣམས་བཤད་དོ་བར་ཐུགས་
ལ་བསྡོག་པ་གོང་དང་འདྲ། འཇིག་རྟེན་སྣང་བྱེད་ནི་འདི་རང་གིས་མིང་བཏགས་
པ་ཡིན། གཞན་དང་ལུང་ཙམ་ཞིག་སྒོ་བསྟུན་ན།: རྡོ་རྗེ་རིགས་ཀྱི་ད་
ལའོ། །དེ་ཡང་འཇིག་རྟེན་སྣང་བྱེད་ནི། དེ་ཁོ་ཉིད་མེ་ལོང་ལྟ་བུའི་ཡེ་ཤེས་ལ་
བྱ་སྟེ། དེའི་དཔེ་མེ་ལོང་དང་འདྲ་སྟེ། དེ་ལ་ཆོས་གསུམ་ལས་དང་པོ་མེ་ལོང་
གཡའ་དང་བཅས་པ་ལ་སྐྱེས་པ་དང་བུད་མེད་ཀྱི་གཟུགས་སྣང་མི་ནུས། གཉིས་
པ་མེ་ལོང་གཡའ་དག་པའི་དུས་ན་སྐྱེས་པའི་རྩོལ་བའམ་བུད་མེད་ཀྱིས་མེ་ལོང་ཕྱིས་
65



མཚན་བརྗོད་ཊཱིཀ
པ་དང་འདྲ། གསུམ་པ་གཡའ་དག་པ་དེ་ལ་ཡུལ་དང་དུས་ཀྱིས་མ་བསྐལ་
བའི་གཟུགས་ཐམས་ཅད་གསལ་བ་བཞིན་དུ། རང་གི་ཤེས་པ་ལ་ཡང་དང་པོ་
ཉོན་མོངས་པ་དང་བཅས་པའི་དུས་དང་། ཤེས་རབ་རྣམ་པ་གསུམ་གྱིས་བློ་སྦྱངས་
པས་ཉོན་མོངས་པ་དག་པའི་དུས་དང་། དག་པ་དེ་ལ་གསལ་ལ་རྟོག་པ་མེད་པའི་
ཆ་ནས་མེ་ལོང་ལྟ་བུའི་ཡེ་ཤེས་ཞེས་བྱ། དེ་ཉིད་རྟགས་མི་བསྐྱོད་པའོ། །
འཇིག་རྟེན་སྣང་བྱེད་ནི་དེ་ཁོ་ན་ཉིད་དེ་ལ་གསལ་བར་བྱེད་པས་སོ། །རིགས་ནི།
རིགས་ལས་སྐྱེས་པ་རྡོ་རྗེ་ལས་སོ། །རིགས་འཛིན་པ་ནི་རྡོ་རྗེ་འཛིན་པའོ། །ཆེན་
པོ་(དང་)ནི་ཐུགས་ཀྱི་རིགས་ཡིན་པས་སོ། །དེ་ལ་ཆེར་གཟིགས་པ་ནི་དོན་དམ་
སྐྱེ་མེད་ལས་མ་འདས་ཀྱང་། ཀུན་རྫོབ་ཏུ་གདུལ་བྱ་ཞེ་སྡང་ཅན་འདུལ་བའི་དང་པོ་
སྦྱོར་བ་པཿ ཁཙྪེད་དང་། ད་ལ་རྒྱལ་མཆོག རྡོ་རྗེ་འཇིགས་བྱེད་འཇིགས་པར་
བྱེད་ནས། སྒྲ་དང་ལྡན་པ་རྣམས་ཀྱི་མཆོག་གི་བར་དང་། བསྡུས་པ་ལ་དགའ་
བ་ལ་རྡོ་རྗེ་རིགས་ཀྱི་འདུད་དང་། དེ་རྣམས་གཟུང་བ་ལ་འཁོར་ལོ་གསུམ་པའི་ཡོན་
ཏན་དང༌། ཤིན་ཏུ་བསྡུས་པ་ལ་རྡོ་རྗེ་རིགས་ཀྱི་མཚན་གྱི་ཡང་སྙིང་བཤད་དོ་བར་
གོང་དང་འདྲ། ཕྱག་རྒྱ་ཆེན་པོའི་རིགས་མཆོག་དང་ནི། འདིར་རང་གིས་



གཟིགས་པའི་ལེའུ།
མིང་བཏགས། གཞན་དང་སྒོ་བསྟུན་ན་བྱང་སེམས་རྡོ་རྗེའི་ད་ལ་ཟེར། དེ་ཡང་
ཕྱག་རྒྱ་ཆེན་པོ་ནི། ཆོས་ཉིད་བྱང་ཆུབ་ཀྱི་སེམས། རིགས་ནི་རིགས་ལས་སྐྱེས་
པ་ཆོས་ཉིད་བྱང་ཆུབ་ཀྱི་སེམས་ལས་སོ། །རིགས་འཛིན་པ་ནི་ཆོས་ཉིད་བྱང་ཆུབ་
ཀྱི་སེམས་ལས་སོ། །རིགས་འཛིན་པ་ནི་ཆོས་ཉིད་བྱང་ཆུབ་ཀྱི་སེམས་འཛིན་པས་
སོ། །མཆོག་ནི་ཁྱབ་བྱ་ད་ལ་རིགས་ལྔ་ཁྱབ་བྱེད་ཆོས་ཉིད་བྱང་ཆུབ་ཀྱི་སེམས་
ཀྱིས་ཁྱབ་པས་སོ། །དེ་ལ་ཆེར་གཟིགས་པ་ནི་དོན་དམ་སྐྱེ་མེད་ལས་མ་འདས་
ཀྱང་
། ཀུན་རྫོབ་ཏུ་གདུལ་བྱ་ཉོན་མོངས་པ་བག་ལ་ཉལ་བ་ཅན་འདུལ་བའི་དོན་དུ་
དང་པོ་སྦྱོར་བ་ཨ་ར་པ་ཙ་དང་། ད་ལ་རྒྱལ་མཆོག་འདི་ལྟར་ནས། ཐེག་པ་ཆེན་
པོའི་ཚུལ་གྱི་མཆོག་གི་བར་དང་། བློ་དམན་པ་ལ་འདུད་ཉི་ཤུ་དང་། དམན་པ་ལ་
འཁོར་ལོ་དང་པོའི་ཡོན་ཏན་དང་། དེ་རྣམས་འཛིན་མི་ནུས་པ་ལ་བྱང་སེམས་རྡོ་
རྗེའི་མཚན་གྱི་ཡང་སྙིང་གོང་དང་འདྲ། རིགས་ཆེན་གཙུག་ཏོར་ཆེར་གཟིགས་
(ནས་)ནི། འདི་རང་གིས་མིང་བཏགས། གཞན་དང་སྒོ་བསྟུན་ན་རིན་པོ་ཆེ་
རིགས་ཀྱི་ད་ལ། དེ་ཡང་རིགས་ཆེན་གཙུག་ཏོར་གྱི་རིགས་ལས་སྐྱེས་པ་རིན་པོ་
ཆེ་ལྔ་བཅུ་རྩ་གསུམ་ལས་སོ། །རིགས་འཛིན་པ་ནི་རིན་པོ་ཆེ་འཛིན་པས་སོ། །ཆེན་
--
-
-
-
-
་
་
་
-
་
་
-
，
..
་
་
་
67



མཚན་བརྗོད་ཊིཀ།
པོ་ནི་སྐུ་གསུང་ཐུགས་ཀྱི་ཡོན་ཏན་གཙོ་བོར་གྱུར་པས་སོ། །གཙུག་ཏོར་ནི་ནང་གི་
ཡོན་ཏན་ཕྱིར་ཤར་བ་དབུའི་གཙུག་ཏོར་གྱེན་དུ་ཅུང་ཟད་འབུར་བའོ། །དེ་ལྟ་བུ་ལ་
ཆེར་གཟིགས་པ་ནི། དོན་དམ་སྐྱེ་མེད་ལས་མ་འདས་ཀྱང་ཀུན་རྫོབ་ཏུ་གདུལ་བྱ་
སེར་སྣ་ཅན་འདུལ་བའི་དོན་དུ། དང་པོ་སྦྱོར་བ། ཨོཾ་ཝཱ་གཱི་ཤྭ་ར་ཡ་ཏེ་ན་མ
དང༌། དཀྱིལ་འཁོར་རྒྱལ་མཆོག འདོད་པའི་དོན་གྲུབ་དམ་པ་སྟེ་ནས། ནོར་
བུ་ཆེན་པོ་རིན་ཆེན་ཏོག་གི་བར་དང་། བློ་དམན་པ་ལ་རིན་པོ་ཆེ་རིགས་ཀྱི་འདུད་
ཚིགས་བཞི་དང་། དེ་རྣམས་གཟུང་བ་ལ་ཕན་ཡོན་འཁོར་ལོ་ལྔའི་ཡོན་ཏན་དང་།
དེ་རྣམས་ཀྱང་འཛིན་མི་ནུས་པའི་གང་ཟག་བློ་ཤིན་ཏུ་དམན་པ་ལ་རིན་པོ་ཆེ་རིགས་ཀྱི་
མཚན་གྱི་ཡང་སྙིང་བཤད་དོ་བར་གོང་དང་འདྲའོ། །ལེའུ་དེའི་མན་ངག་གི་དོན་
ནི་ལུས་དྲན་པ་ཉེ་བར་བཞག་པ་དཀྱིལ་འཁོར་བདུན་པོ་དེ་གང་རུང་བསྒོམ་པའོ། །དེ་
ཡང་ལྷའི་སྐུ་དེ་ལ་མཚན་མར་བཟུང་ན་འཆིང་བར་འགྱུར་བས་ཆོས་དྲན་པ་ཉེ་བར་
གཞག་པའི་སྐྱེ་མེད་ཀྱིས་རྒྱས་ཐོབ་ལ་སྒོམས་ཤིག་པ་ནི་འདིའི་མན་ངག་གོ །
འཕགས་པ་འཇམ་དཔལ་གྱི་ཊིཀ་ལས། གཟིགས་པའི་ལེའུ་སྟེ་གསུམ་པའོ།། །།
68



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
ད་ནི་ལེའུ་བཞི་པ་སྒྱུ་འཕྲུལ་དྲ་བ་མངོན་པར་བྱང་ཆུབ་པའི་རིམ་པ་ལ་དོན་བཞི་
ལས། དགོས་པའི་དོན་ནི་སྒྱུ་འཕྲུལ་དྲ་བའི་མན་ངག་དང་ལྡན་ན་ཚེགས་ཆུང་ངུ་
ཡིས་བླ་ན་མེད་པའི་བྱང་ཆུབ་ཐོབ་པར་བྱེད་པའི་དགོས་པའོ། །
མན་ངག་གི་དོན་ནི་སྤྱིར་འཕགས་པ་འཇམ་དཔལ་གྱི་ད་ལ་རིགས་བདུན་པོ་དེ་
བསྒྲུབ་བྱར་བཞག་ནས། དེ་སྒྲུབ་པར་བྱེད་པའི་ཐབས་ལ་ཡང་རྣམ་པ་གཉིས་ཏེ།
རྗེ་བཙུན་འཕགས་པ་འཇམ་དཔལ་རང་གི་དོན་དུ་བསྒྲུབ་པ་དང་། གཞན་དོན་དུ་
བསྒྲུབ་པའོ། །དེ་ལས་འདིར་མཚན་རང་གི་དོན་དུ་བསྒྲུབ་པ་སྟོན་ཏེ། དེ་ལ་རྒྱ་ཆེ་
བའི་དོན་བསྐྱེད་པའི་རིམ་པ་བསྒོམ་པ་དང་། ཟབ་མོའི་དོན་རྫོགས་པའི་རིམ་པ་
བསྒོམས་ནས་མཚན་རང་གི་དོན་དུ་བསྒྲུབ་པ་ལ་གཉིས་ལས། དང་པོ་བསྐྱེད་པའི་
རིམ་པའི་སྒོ་ནས་མཚན་རང་གི་དོན་དུ་བསྒྲུབ་པ་ལ་གསུམ་སྟེ། སྒོམ་པ་གཙོ་བོའི་
བསྐྱེད་པའི་རིམ་པ། ཟླས་པ་གཙོ་བོའི་བསྐྱེད་པའི་རིམ། སྦྱིན་སྲེག་གཙོ་བོའི་
བསྐྱེད་པའི་རིམ་པ་གསུམ་ལས། འདིར་སྒོམ་པ་གཙོ་བོའི་བསྐྱེད་པའི་རིམ་པ་སྟོན།
དེ་ལ་སྤྱིར་བསྒྲུབ་པ། ཁྱད་པར་དུ་བསྒྲུབ་པ། བྱེ་བྲག་ཏུ་བསྒྲུབ་པ་དང་གསུམ་
ལས། འདིར་ཁྱད་པར་གཙོ་བོ་སུམ་བརྩེགས་པ་བདུན་གྱི་སྒྲུབ་ཐབས་སྟོན་ཏེ།



མཚན་བརྗོད་ཊིཀ།
»
：
དེ་ལ་ལམ་ཁ་ལོངས་ཀྱི་མན་ངག་ཅེས་ཀྱང་བྱའོ། །
དེའི་མན་ངག་ནི་འདི་ཡིན་ཏེ། གདུལ་བྱ་རིགས་བདུན་གྱིས་ད་ལ་རིགས་
བདུན་དུ་བླ་མ་ལས་དབང་ཐོབ་ནས་དགོན་པ་བདུན་དུ་སོང་སྟེ། དེར་མཎྜལ་དང་
མཆོད་པ་ལ་སོགས་པ་བཤམ་པ་དང་། རིས་སུ་བྲིས་པ་ལ་སོགས་པ་བཤམ་པ་
དང༌། རིས་སུ་བྲིས་པ་ལ་སོགས་པའི་རྟེན་ཡང་དཀྲམ་སྟེ། སྲོད་ལ་ཉལ། སྐྱ་
རེངས་ཤར་བའི་དུས་སུ་འཆག་ས་ཆེ་ཆུང་བྱས་ནས། ཁྲུས་དང་། ཛམ་བྷ་ལ་ལ་
ཆུ་སྦྱིན་བྱ་སྟེ། དང་པོ་བུདྡྷའི་ང་རྒྱལ་གྱིས་སྟན་བདེ་བ་ལ་སྒོམ་ཆེན་བདུན་འདུག་
སྟེ། རང་གི་སྙིང་ཀའི་ཨ་ལས་གསང་སྔགས་རྒྱུད་སྡེ་བཞི་ལ་གྲགས་པའི་ཁྲོ་བོ་
སྤྲོས། གདུག་པ་ཅན་ཐམས་ཅད་ཚར་གཅོད། ཚུར་རང་ལ་བསྡུས་པས་ཁྲོ་བོ་མེ་
ལྟར་འབར་བ་གཡས་རྡོ་རྗེ་གཡོན་སྡིགས་མཛུབ་བྱེད་པ་མེ་རིའི་ནང་ན་བཞུགས་པར་
བསྒོམ། དེའི་མིག་གཡས་པར་མ་ལས་ཉི་མའི་ད་ལ། གཡོན་པར་ཏ་ལས་ཟླ་
བའི་ད་ལ། དེ་གཉིས་ལས་རྡོ་རྗེ་འཕྲོད་ཉལ་བའི་ལྟེ་བ་ཧཱུྃ་གིས་མཚན་པ། སྨིན་
མཚམས་སུ་ཉི་ཟླ་འདྲེས་པའི་སྤྱན་ལ་རྡོ་རྗེ་རྒྱ་གྲམ་པ་ལྟེ་བ་ལ་ཧཱུཾ་གིས་མཚན་པ་
བསྒོམ། དེ་ནས་ངག་ཏུ་ཧཱུྃ་ཞེས་བརྗོད་དེ་གཡས་ངོས་སུ་བསྐོར་གྱིས་བལྟས་པས་
70



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
གཡས་པའི་ཧཱུཾ་གི་འོད་ཟེར་གྱིས་བགེགས་བསྐྲད། གཡོན་པ་དང་སྨིན་མཚམས་
ཀྱི་འོད་ཟེར་གྱིས་རྡོ་རྗེའི་ར་བ་བྱས་པར་བསྒོམ། དེ་བཞིན་དུ་གཡོན་དུ་བལྟས་པས་
གཡོན་པའི་འོད་ཟེར་གྱིས་བགེགས་བསྐྲད། གཉིས་པོས་རྡོ་རྗེ་ར་བའི་འཕྲོ་འཐུད།
འོག་ཏུ་བལྟས་པས་འོད་ཆ་གཅིག་གིས་བགེགས་བསྐྲད། འོད་ཆ་གཉིས་ཀྱིས་རྡོ་
རྗེའི་ས་གཞི་བྱས་པར་བསྒོམ། སྟེང་དུ་བལྟས་པས་འོད་ཆ་གཅིག་གིས་བགེགས་
བསྐྲད། ཆ་གཉིས་ཀྱིས་རྡོ་རྗེའི་གུར་བྱས་པར་བསྒོམ། དེ་ནི་སྲུང་བ་མདོར་
བསྡུས་ཏེ། སྒོམ་ཆེན་བདུན་ཀས་བསྒོམ་པའོ། །དེ་ནས་སྒོམ་ཆེན་བདུན་ཀས་སོ་
སོའི་ཡེ་ཤེས་སེམས་དཔའ་ལ་སངས་རྒྱས་དང་བྱང་ཆུབ་སེམས་དཔས་བསྐོར་བ་
མདུན་དུ་སྤྱན་དྲངས་པའམ། ཡང་ན་སོ་སོའི་ད་ལར་སྤྱན་དྲངས་ཏེ། དེ་ལ་ཕྱག་
བྱ་བ་དང་། མཆོད་པ་དང་། སྡིག་པ་བཤགས་པ་དང་། རྗེས་སུ་ཡིད་རང་
བ་དང་། ཆོས་ཀྱི་འཁོར་ལོ་བསྐོར་བར་གསོལ་བ་གདབ་པ་དང་། དགེ་བའི་རྩ་
བ་བསྔོ་བ་དང་། སྐྱབས་སུ་འགྲོ་བ་དང་། ལམ་བསྟེན་པ་དང་། སེམས་
བསྐྱེད་པའོ། །དེ་རྣམས་ཀྱིས་སྒོམ་པ་གཙོ་བོའི་བཅུ་རྣམ་དག་སྟེ་སྒོམ་ཆེན་བདུན་
ཀས་བྱའོ། །དེ་ནས་སྒོམ་ཆེན་བདུན་ཀས་ལུས་ཀྱིས་ཐལ་མོ་སྦྱར་ཏེ། སངས་



མཚན་བརྗོད་ཊིཀ།
རྒྱས་བྱང་ཆུབ་སེམས་དཔའ་རྣམས་ཞེས་པ་ནས། སེམས་ཅན་མྱ་ངན་འདས་ལ་
དགོད་ཅེས་པའི་བར་དུ་བརྗོད་པས་དེ་རྣམས་ཀྱི་དོན་དྲན་པར་བྱ་བ་ནི་སེམས་བསྐྱེད་པ་
སྔོན་དུ་འགྲོ་བས་སྡོམ་པ་གཟུང་བའོ། །དེ་ནས་ཚོགས་བསག་པའི་རྟེན་དེ་རང་
བཞིན་གྱི་གནས་སུ་གཤེགས་པར་བསྒོམ། འོད་ཟེར་གྱི་སྤྲོ་བསྡུས་རང་སྟོང་
པར་བསྒོམ། དེའི་ངང་ལས་སྒོམ་ཆེན་བདུན་ཀ་རིགས་བསྡུས་ཀྱི་ཡེ་ཤེས་སེམས་
དཔར་བསྒོམ། དེ་ནས་བྱང་ཆུབ་པ་རྣམ་པ་ལྔ་བསྒོམ་པ་སྟེ། དེ་ཡང་མེ་ལོང་ལྟ་
བུའི་ཡེ་ཤེས་བསྒོམ་པ་ནི། སྦྱོར་བ་ལ་བློ་འཚོལ་ཁྲོ་(ཕྲོ་)དང་བཅས་པ། དངོས་
གཞི་ལ་རྟོག་པ་མེད་པའི་ཆ་ནས་མེ་ལོང་ལྟ་བུའི་ཡེ་ཤེས་ལ་བློ་གང་འཇོག་ཏུ་ལྟེམ་
གྱིས་འཇོག་པའོ། །རྗེས་ལ་སེམས་ཅན་ལ་བལྟས་པས་སེམས་ཅན་ལ་དམིགས་
པའི་སྙིང་རྗེ་རྒྱུད་ལ་བསྐྱེད་པའོ། །དེ་ནས་མཉམ་པ་ཉིད་ཀྱི་ཡེ་ཤེས་བསྒོམ་པ་ནི།
སྦྱོར་བ་ལ་བློ་འཚོལ་ཁྲོ་(ཕྲོ་)དང་བཅས་པ། དངོས་གཞི་ལ་བདག་དང་སེམས་
ཅན་དང་སྣང་གྲགས་ཀྱི་ཆོས་མཉམ་རྒྱུ་གསུམ་པོ་དེ་མཉམ་པ་སྟོང་པ་ཉིད་དུ་རོ་
གཅིག་པར་བསྒོམ། རྗེས་ལ་བདག་ཀྱང་སྟོང་པ་ཡིན་སེམས་ཅན་ཐམས་ཅད་ཀྱང་
སྟོང་པ་ཡིན་པ་ལ་སེམས་ཅན་རྣམས་ཀྱིས་སྟོང་པར་མ་ཤེས་པ་དེ་སྙིང་རེ་རྗེ་སྟེ་ཆོས་
72



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
ལ་དམིགས་པའི་སྙིང་རྗེའོ། །དེ་ནས་སོ་སོར་རྟོགས་པའི་ཡེ་ཤེས་བསྒོམ་པ་ནི།
སྦྱོར་བ་ལ་ཨ་ཀ་རོའི་སྔགས་བརྗོད་ནས་བློ་འཚོལ་དང་བཅས་པས་སྔགས་ཀྱི་དོན་
བསྒོམ། དངོས་གཞི་ཆོས་ཅན་སོ་སོར་ཕྱེ་ནས་ཆོས་ཉིད་སོ་སོར་རྟོགས་པའི་སྒོ་
ནས་སོ་སོར་ཀུན་ཏུ་རྟོགས་པའི་ཡེ་ཤེས་ལ་བློ་གཅིག་འཇོག་ཏུ་བསྒོམ་པའོ། །
རྗེས་ལ་སྙིང་རྗེ་སྐྱེ་བའི་ཡུལ། སྙིང་རྗེ་སྐྱེ་བའི་མཁན་པོ། སྙིང་རྗེ་རང་གི་ངོ་བོ་མི་
དམིགས་པའི་དམིགས་པ་མེད་པའི་སྙིང་རྗེ་བསྒོམ། དེ་ནས་ཆོས་ཀྱི་དབྱིངས་ཀྱི་
ཡེ་ཤེས་བསྒོམ་པ་ནི། དེ་ལ་སྦྱོར་བ་རྗེས་མེད་དེ། དེ་ནས་གོང་མ་གསུམ་སྦྱོར་
བ། ཆོས་ཀྱི་དབྱིངས་ཀྱི་ཡེ་ཤེས་དངོས་གཞི། བྱ་བ་གྲུབ་པ་རྗེས་སོ། །དེ་
ཡང་ཡེ་ཤེས་སེམས་དཔར་བསྒོམ་པ་ནི་ཡན་ལག་དང་ཉིང་ལག་ཐམས་ཅད་སོ་སོར་
ནུབ་པའི་ཆོས་ཀྱི་དབྱིངས་སྟོང་པ་ཉིད་ལ་བློ་ཅོག་འཇོག་ཏུ་བསྒོམ། དེ་ནས་འབད་
རྩོལ་ཅི་ཡང་མི་མངའ་ཡང་སེམས་ཅན་ཐམས་ཅད་ཀྱི་དོན་ལྷུན་གྲུབ་ཏུ་བྱེད་པའི་བྱ་
བ་ནན་ཏན་གྱི་ཡེ་ཤེས་བསྒོམ། ཡེ་ཤེས་ལྔ་པོ་དེ་ཡང་རང་གི་ཤེས་པ་གཉིས་མེད་
གཅིག་པོ་དེ་ལས་མ་འདས་ཏེ། ཤེས་པ་གཉིས་མེད་གཅིག་པོ་དེ་གསལ་ལ་རྟོག་
པའི་ཆ་ནས་མེ་ལོང་ལྟ་བུའི་ཡེ་ཤེས། མཉམ་རྒྱུ་གསུམ་མཉམ་པ་རོ་གཅིག་པས་
13



མཚན་བརྗོད་ཊིཀ།
མཉམ་པ་ཉིད་ཀྱི་ཡེ་ཤེས། ཆོས་ཅན་སོ་སོར་ཕྱེ་ནས་ཆོས་ཉིད་རྟོགས་པའི་སྒོ་
ནས་སོ་སོར་རྟོགས་པའི་ཡེ་ཤེས། སྟོང་པ་ལ་བློ་ཅོག་འཇོག་ཏུ་འཇོག་པས་ཆོས་ཀྱི་
དབྱིངས་ཀྱི་ཡེ་ཤེས། འབད་རྩོལ་ཅི་ཡང་མི་མངའ་ཡང་སེམས་ཅན་གྱི་དོན་བྱེད་
པས་བྱ་བ་གྲུབ་པའི་ཡེ་ཤེས། དེ་རྣམས་སྒོམ་ཆེན་བདུན་ཀས་བསྒོམ། དེ་ནས་
དག་པ་འཇིག་རྟེན་པའི་ཡེ་ཤེས་བསྒོམ་སྟེ། དེ་ཡང་དབེན་ཁང་དང་པོའི་སྒོམ་ཆེན་
པའི་སེམས་ཀྱི་ངོ་བོ་ཨ་དཀར་པོ། གཉིས་པ་ལ་ཨ་དཀར་པོ། གསུམ་པ་ཧཱུཾ་
སྔོན་པོ། བཞི་པ་ཧྲི་དམར་པོ། ལྔ་པ་ཨོ་སེར་པོ། དྲུག་པ་ཨ་ལྗང་ཀུ།
སྒོམ་ཆེན་བདུན་པ་ཨ་དཀར་པོར་ལྡང་ངོ་། །དེ་ནས་སྒོམ་ཆེན་བདུན་ཀས་སོ་སོའི་
ས་བོན་ལས་ཡི་གེ་ཧཱུྃ་རེ་རེ་ཆུ་ལས་ཆུ་བུར་ཆད་པ་བཞིན་དུ་བྱུང་བས་རྡོ་རྗེ་ཆེན་པོ་རེ་
རེ་བསྒོམ། དེ་ཡང་ལྟེ་བར་ཨ་དཀར་བ། དབུས་ཀྱི་རྭ་དཀར་པོ། ཤར་གྱི་རྭ་
སྔོན་པོ། ལྷོ་སེར། ནུབ་དམར། བྱང་ལྗང་། ལྟེ་བ་ཁྲོ་ཞལ་དྲུག་ཡོད་པ།
ཡར་ལ་ལྟ་བའི་རྩེ་ལྔ་རིགས་ལྔ། མར་ལ་ལྟ་བའི་རྩེ་ལྔ་ཡེ་ཤེས་ལྔ། རིགས་ལྔ་
དང་ཡེ་ཤེས་ལྔ་རྒྱ་མ་ཆད་པའི་རྟགས་སུ་བུམ་པར་འབྲེལ། སངས་རྒྱས་ཀྱི་ཞིང་
ཁམས་དྲུག་ཙམ་ཁྱབ་པ་ཞིག་བསྒོམ། དེའི་ནང་དུ་སོ་སོའི་ས་བོན་ལས་ཧཱུྃ་བྱུང་
74



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
བས་མཆོད་རྟེན་ཆེན་པོ་དབུས་དཀར་བ། ཤར་སྔོ་བ། ལྷོ་སེར། ནུབ་དམར་
བ། བྱང་ལྗང་བ། ཁྲི་འཕང་གསུམ་པ་སྟོང་གསུམ་ཙམ་དུ་ཁྱབ་པ་ཞིག་བསྒོམ།
དེའི་ནང་དུ་སོ་སོའི་ས་བོན་ལས་ཧྲི་བྱུང་བས་ཆོས་འབྱུང་གྲུ་གསུམ་པ་དཀར་པོ་སྟོང་
ཆུང་ངུའི་ཚད་ཙམ་ཞིག་བསྒོམ། དེའི་ནང་དུ་སོ་སོའི་ས་བོན་ལས་ཡི་གེ་ཨ་རེ་རེ་
བྱུང་བས་རྡོ་རྗེ་རྒྱ་གྲམ་པ་ལྟེ་བ་དཀར་བ། ཤར་གྱི་རྭ་སྔོན་པོ། ལྷོའི་སེར།
ནུབ་ཀྱི་དམར། བྱང་གི་ལྗང་ཀུ་སྟོང་སྤྱི་ཕུད་ཀྱི་ཚད་ཙམ་ཞིག་བསྒོམ། དེ་ནས་
སོ་སོའི་ས་བོན་ལས་བྲོ་བྱུང་བས་སོ་སོའི་འཛམ་བུ་གླིང་གི་ཚད་ཙམ་པའི་གཞལ་
ཡས་ཁང་རྒྱ་གྲམ་པའི་ལྟེ་བའི་ནང་ངམ་སྟེང་དུ་བསྒོམ། དེ་ཡང་དབེན་ཁང་དང་
པོའི་གཞལ་ཡས་ཁང་དབུས་དཀར་བ། ཤར་སྔོ། ལྷོ་སེར། ནུབ་དམར།
བྱང་ལྗང་བ་ཞིག་བསྒོམ། དབེན་ཁང་གཉིས་པ་དཀར་ཆམ་མེ་བ་ཞིག་བསྒོམ།
གསུམ་པ་སྔོན་པོ། བཞི་པ་དམར་པོ། ལྔ་པ་སེར་པོ། དྲུག་པ་ལྗང་ཀུ།
བདུན་པ་དང་པོ་དང་འདྲའོ། །དབུས་སུ་སཾ་ལས་སེངྒེའི་གདན། ཤར་དུ་ཧཾ་ལས་
གླང་པོ་ཆེའི་གདན། ལྷོར་ཨཾ་ལས་རྟའི་གདན། ནུབ་ཏུ་མཾ་ལས་རྨ་བྱའི་གདན།
བྱང་དུ་ཁཾ་ལས་མཁའ་ལྡིང་གི་གདན། དེ་རྣམས་ཀྱི་སྟེང་དུ་རིན་པོ་ཆེ། པདྨ།
75



མཚན་བརྗོད་ཊིཀ།
ཉི་མ། ཟླ་བ། དར་གྱི་གློད་སྟན་དང་དྲུག་གོ །རྡོ་རྗེ་སེམས་མ་ནས་སྒོ་བ་
འབེབས་མ་ལ་ཐུག་གི་བར་དུ་ཨ་ལས་བསྐྱེད་པའི་ཟླ་བའི་ད་ལ་རེ་རེ་བསྒོམ། དེ་
ནས་སོ་སོའི་ས་བོན་ལས་ས་བོན་དེ་འདྲ་བ་རེ་རེ་དབུས་ཀྱི་གདན་གྱི་སྟེང་དུ་བབས།
དེ་ལས་འོད་འཕྲོས་པས་བུདྡྷ་མཆོད། སེམས་ཅན་གྱི་དོན་བྱས་ཚུར་འདུས་པས་
དབེན་ཁང་དང་པོ་དང་གཉིས་པས་འཁོར་ལོ་ཨས་མཚན་པ་རེ་རེ་བསྒོམ། གསུམ་
པས་རྡོ་རྗེ་ཧཱུཾ་གིས་མཚན་པ། བཞི་པས་པདྨ་གིས་མཚན་པ། ལྔ་པས་རིན་པོ་ཆེ་
ཨོཾ་གྱིས་མཚན་པ། དྲུག་པས་རྒྱ་གྲམ་པ་ཨས་མཚན་པ། བདུན་པས་རྡོ་རྗེ་
ཨས་མཚན་པ་བསྒོམ། དེ་རྣམས་ལས་འོད་སྤྲོས། དོན་གཉིས་བྱས། ཚུར་
འདུས་པས་དབེན་ཁང་དང་པོས་རྣམ་པར་སྣང་མཛད་ཞལ་བཞི་ཕྱག་བརྒྱད་པ་བྱང་
ཆུབ་མཆོག་གི་ཕྱག་རྒྱ་དང་ལྡན་པ་ཞིག་བསྒོམ། གཉིས་པས་རྣམ་པར་སྣང་མཛད་
ཞལ་གཅིག་ཕྱག་གཉིས་པ་སྐུ་མདོག་དཀར་པོ་བསྒོམ། གསུམ་པས་མི་བསྐྱོད་པ།
བཞི་པས་སྣང་བ་མཐའ་ཡས། ལྔ་པས་རིན་ཆེན་འབྱུང་ལྡན། དྲུག་པས་དོན་
ཡོད་གྲུབ་པ། བདུན་པས་བྱང་སེམས་རྡོ་རྗེ། དེ་རྣམས་ནི་གཞིའི་སངས་རྒྱས་
བསྒོམ་པའོ། །དེ་ནས་སོ་སོའི་ས་བོན་ལས་དྷི་རེ་རེ་ཆད་པས་གཞིའི་བུདྡྷའི་ཐུགས་
76



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
ཀར་ཆོ་ག་གསུམ་གྱིས་དང་པོའི་བུདྡྷཱ་རེ་རེ་བསྒོམ། དེའི་ཐུགས་ཀར་སོ་སོའི་ས་
བོན་ལས་ཨ་རེ་རེ་བྱུང་བས་དེ་ལས་ཤེས་རབ་ཀྱི་འཁོར་ལོ་བསྒོམ་སྟེ། དེ་ཡང་
དབེན་ཁང་དང་པོས་ཤེས་རབ་ཀྱི་འཁོར་ལོ་རྩིབས་དྲུག་པ། གཉིས་པས་རྩིབས་
བཅུ་པ། གསུམ་པ་བཞི་པ་ལྔ་པ་དྲུག་པས་རྩིབས་བརྒྱད་པ། བདུན་པས་རྩིབས་
བརྒྱད་པའམ་དགུ་པ། དེ་རྣམས་མུ་ཁྱུད་བཞི་སྔགས་དང་ལྡན་པ་རབ་ཏུ་བསྒོམ་
མོ། །དེ་ནས་སོ་སོའི་ས་བོན་ལས་དེ་ཁོ་ན་འདྲ་བ་རེ་རེ་འཁོར་ལོའི་དབུས་སུ་བྱུང་
བས། ཆོ་ག་གསུམ་གྱིས་ཡེ་ཤེས་སེམས་དཔའ་བསྒོམ་སྟེ། དབེན་ཁང་དང་
པོས་རིགས་བསྡུས་ཀྱི་ཡེ་ཤེས་སེམས་དཔའ་ཞལ་དྲུག་ཕྱག་གཉིས་པ་སྐུ་མདོག་
དཀར་པོ་ཞིག་བསྒོམ། དབེན་ཁང་གཉིས་པས་འཇམ་དཔལ་ཤེས་རབ་ཡེ་ཤེས་ཀྱི་
སྤྱི་གཙུག་སྐུ་མདོག་དཀར་པོ་ཞལ་གཅིག་ཕྱག་གཉིས་པ་ཞིག་བསྒོམ། གསུམ་
པས་སྡུག་བསྔལ་གཅོད་པའི་འཁོར་ལོ་ཞིག་བསྒོམ། བཞི་པས་རྡོ་རྗེ་རྣོན་པོ་སྐུ་
མདོག་དམར་པོ་ཞིག་བསྒོམ། ལྔ་པས་ངག་གི་དབང་ཕྱུག་སེར་པོ་བསྒོམ། དྲུག་
པས་ཡེ་ཤེས་སྐུ་ཅན་ལྗང་ཀུ་བསྒོམ། བདུན་པས་འཇམ་དཔལ་ཨ་ར་པ་ཙ་ཞལ་
གཅིག་ཕྱག་གཉིས་པ་སྐུ་མདོག་དཀར་པོ་ཞིག་ཏུ་བསྒོམ་མོ། །དེ་རྣམས་ཀྱི་ཐུགས་



མཚན་བརྗོད་ཊིཀ།
ཀར་ནམ་ཀའི་ས་བོན་ལས་ཨ་རེ་རེ་ཆད་པས་ཟླ་བའི་ད་ལ་རེ་རེ་བསྒོམ། དེའི་
སྟེང་དུ་ས་བོན་བབས་པར་བསྒོམ་པའོ། །དེ་རྣམས་ནི་རྒྱ་ཆེ་བའི་དོན་བསྐྱེད་པའི་
རིམ་པ་བསྒོམ་པའོ། །
ད་ནི་ཟབ་མོ་རྫོགས་པའི་རིམ་པ་བསྒོམ་པ་སྟེ། དེ་ཡང་བཟླས་པ་གཙོ་
བོའི་རྫོགས་རིམ། སྦྱིན་སྲེག་གཙོ་བོའི་རྫོགས་རིམ། སྒོམ་པ་གཙོ་བོའི་རྫོགས་
རིམ་གང་མོས་ཤིག་བསྒོམ་དུ་གཞུག་སྟེ། དེ་ཡང་འདིར་རང་བྱིན་གྱིས་བརླབ་པ་
ཤེས་རབ་འཁོར་ལོའི་རྫོགས་རིམ་དང་སྦྱར་ཏེ། དེ་ཡང་རིགས་བསྡུས་ལ་མཚོན་
ན། ཨ་ལས་འོད་སྤྲོས་པས། ཟླ་བ་དང་ཡེ་ཤེས་སེམས་དཔའ་ཤེས་རབ་འཁོར་
ལོར་གསལ། ཤེས་རབ་ཀྱི་འཁོར་ལོའི་སྔགས་ལ་མདོག་དྲུག་ལས་འོད་ཟེར་ཁ་
དོག་སྤྲོས་པས་དང་པོའི་བུདྡྷ་དང་གཞིའི་བུདྡྷ་གསལ་བར་བྱས་ཏེ། འོད་ཟེར་དེ་
གཞལ་ཡས་ཁང་དང་། རྒྱ་གྲམ་པ་དང་། ཆོས་འབྱུང་དང་། མཆོད་རྟེན་དང་།
རྡོ་རྗེ་ཆེན་པོའི་བར་དུ་རིམ་གྱིས་སྤྲོས། དེ་ནས་རྡོ་རྗེ་ཆེན་པོའི་ཁྲོ་ཞལ་དྲུག་ནས་འོད་
ཟེར་ཁ་དོག་དྲུག་ཕྱུང་སྟེ། བུདྡྷ་མཆོད། སེམས་ཅན་གྱི་དོན་བྱས། སངས་
རྒྱས་ཀྱི་ཐུགས་གཉིས་སུ་མེད་པའི་ཡེ་ཤེས་ལ་ཐིམ་པར་བསྒོམ་པ་ནི་སྤྲོས་ཏེ་ཐིམ་
78



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
པའོ། །དེ་ནས་སངས་རྒྱས་ཀྱི་ཐུགས་གཉིས་སུ་མེད་པའི་ཡེ་ཤེས་འོད་ཟེར་གྱིས་
བསྡུས་ཏེ་གཉིས་སུ་མེད་པའི་ཡེ་ཤེས་ལ་ཐིམ་པའི་རྟགས་སུ་མཚན་གྱི་ཡང་སྙིང་གི་རང་
སྒྲ་སྒྲོག་ཅིང་རྡོ་རྗེ་ཆེན་པོ་ལ་བསྐོར་བ་ལན་གསུམ་བྱས་ཏེ། ཁྲོ་ཞལ་དྲུག་ཏུ་འོད་
ཟེར་ཁ་དོག་དྲུག་འདུས་པས་དེས་རྐྱེན་བྱས་པས་རྡོ་རྗེ་ཆེན་པོ་འོད་དུ་བཞུ། དེ་མཆོད་
རྟེན་ཆེན་པོ་ལ་ཐིམ། དེ་ཆོས་འབྱུང་ལ་ཐིམ། དེ་རྒྱ་གྲམ་པ་ལ། དེ་གཞལ་
ཡས་ཁང་ལ། དེ་གཞིའི་བུ་དྡྷུ་ལ། དེ་དང་པོའི་བུདྡྷ་ལ། དེ་ཤེས་རབ་འཁོར་
ལོ་ལ། དེ་ཡེ་ཤེས་སེམས་དཔའ་ལ། དེ་ཟླ་བའི་ད་ལ་ལ། དེ་ཨ་ལ་ཐིམ།
དེ་ནི་བསྡུས་ཏེ་བཞུ་བའོ། །དེ་ནས་ཨ་དེ་ལ་སེམས་གཏད་ནས་བསྒོམས་པས།
ཨ་དེ་ཇེ་ཆུང་ཇེ་ཆུང་ཇེ་ཕྲ་ཇེ་ཕྲ་ལ་སྟོང་པར་ཁྱོད་ཀྱིས་བཏང་ནས་བསྒོམ་པ་ནི་དེ་ཁོ་ན་
ཉིད་ཀྱི་དོན་ལ་བློ་གནས་པའོ། །དེ་ལ་སྐྱོ་ན་རྡོ་རྗེ་ཆེན་པོ་ནས་གཙོ་བོ་སུམ་བརྩེགས་
པའི་བར་དུ་ཆུ་ལས་ཉ་ལྡང་བ་བཞིན་དུ་སྐད་ཅིག་གིས་བསྒོམ་པ་ནི་དུབ་པ་བདའ་
བའོ། །དེ་ནས་ཐུགས་ཀར་ཟླ་བ་ལ་ཡང་སྙིང་བཀོད་དེ། དེ་ལ་དམིགས་ནས་
བཟླས་པའོ། །བྱེ་མ་ལུང་པ་ན་རེ། སྐུ་ཕྲ་མོ་དཔག་ཏུ་མེད་པ་སྤྲོ་བསྡུ་བྱས་ནས་
བཟླས་པ་ནི་སྐུའི་བཟླས་པ། ས་བོན་དཔག་ཏུ་མེད་པ་སྤྲོ་བསྡུ་བྱས་ནས་བསྒོམ་པ་
79



མཚན་བརྗོད་ཊཱིཀ།
ནི་གསུང་གི་བཟླས་པ། ཕྱག་མཚན་དཔག་ཏུ་མེད་པ་སྤྲོ་བསྡུ་བྱས་ནས་བཟླས་པ་
ནི་ཐུགས་ཀྱི་བཟླས་པ་སྟེ་དེ་རྣམས་གང་རུང་ཞིག་ལ་དམིགས་ནས་བཟླ་གསུངས།
དེ་ལ་སྐྱོ་ན་གོང་བཞིན་དུ་བསྒོམ། སྒོམ་བཟླས་ལ་སྐྱོ་ན་སྟོང་པའི་ངང་ལས་དང་
པོའི་སངས་རྒྱས་སུ་ལངས་ཏེ་སྤྱོད་ལམ་ཡན་ལག་བརྒྱད་ཅི་རིགས་སུ་བྱ། དེ་
ལྟར་བསྒོམ་པའི་འབྲས་བུ་ནི། སྐུ་ལྔ་ཡེ་ཤེས་ལྔ་ཚེ་འདི་ལ་འབྱུང་། རྫོགས་རིམ་
དེ་ཡང་མཚན་བཅས་སུ་བསྒོམ་ན་རྡོ་རྗེ་ཆེན་པོ་ལ་སོགས་མི་བཞུ་བར་འོད་རིམ་གྱིས་
བསྡུས་ནས་ཨ་ལ་བསྟིམས་ཏེ་བསྒོམ་པའོ། །གཞན་གོང་དང་འདྲའོ། །དང་པོ་
སྦྱོར་བ་བདུན་ལ་ཞར་ལ་རྣམ་པར་དཔྱད་ན། གཞུང་གི་རྗེས་སུ་འབྲང་བ་དང་།
གདམས་ངག་གི་རྗེས་སུ་འབྲང་བ་གཉིས་སོ། །དང་པོ་ལ་གསུམ་ལས། མི་ཏྲི་
པ་ན་རེ། འབྲི་བའི་ད་ལ་གཅིག་ལས་མེད་དེ་གསང་ལྡན་ནས་ད་ལ་རྒྱལ་མཆོག་
གཅིག་ལས་མ་བཤད་པས་ཟེར། འོ་ན་དང་པོ་སྦྱོར་བ་བདུན་བསྟན་པ་ལ་དགོས་པ་
མེད་དོ་བྱས་པས། དེ་མཚན་དགོད་པ་ལ་དགོངས་ཏེ། དེ་ཡང་རིགས་བསྡུས་ཀྱི་
གཞལ་ཡས་ཁང་གི་དབུས་སུ་གཞལ་ཡས་ཁང་གི་གཙོ་བོ་སུམ་བརྩེགས་པས་
རིགས་བསྡུས་ཀྱི་མཚན་བཀོད། ཁོ་རང་སྟོང་པ་ཉིད་དུ་བསྒོམ། དེའི་ཤུལ་ཏུ་ཏ་
80



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
ཐཱ་ག་ཏའི་གཙོ་བོ་སུམ་བརྩེགས་པ་བསྐྱེད། ཕྱི་རོལ་གྱི་ཁོར་ཡུག་དཀར་པོ་ལ་ཏ་
ཐཱའི་མཚན་བཀོད། དེ་ཁོ་རང་སྟོང་པར་བསྒོམ། དེའི་ཤུལ་ཏུ་རྡོ་རྗེའི་རིགས་ཀྱི་
གཙོ་བོ་སུམ་བརྩེགས་པ་བསྐྱེད། ཕྱི་རོལ་གྱི་ཁོར་ཡུག་ཏུ་བཅོམ་ལྡན་སྔོན་པོ་ལ་
རྡོ་རྗེའི་རིགས་ཀྱི་མཚན་བཀོད། ཁོ་རང་སྟོང་པར་བསྒོམ། དེའི་ཤུལ་ཏུ་པདྨའི་
རིགས་ཀྱི་གཙོ་བོ་སུམ་བརྩེགས་པ་བསྐྱེད། ཁོར་ཡུག་ལྗང་ཀུ་ལ་ལས་ཀྱི་རིགས་
ཀྱི་མཚན་བཀོད། ཁོ་རང་སྟོང་པར་བསྒོམ། དེའི་ཤུལ་ཏུ་བྱང་སེམས་རྡོ་རྗེའི་གཙོ་
བོ་སུམ་བརྩེགས་པ་བསྐྱེད་ནས་དེས་གོང་མའི་མཚན་བཀོད། བཀོད་པ་དེ་ལ་
དམིགས་ནས་རིམ་གྱིས་འདོན་པའོ། །བྱང་སེམས་རྡོ་རྗེ་ལ་མཚན་མ་མེད་པའི་གནད་
ཀ་ཡང་དེ་ཡིན་གསུངས། དཔེར་ན་ཡོན་བདག་ཅིག་གིས་པོ་ཏི་དྲུག་ཡིག་མཁན་
དྲུག་ལས་བྲིས་ནས་ཀློག་མཁན་གཅིག་གིས་རིམ་གྱིས་ཀློག་པ་དང་འདྲ་གསུང་ངོ༌། །
འགྲེལ་པའི་ཐད་སོ་ན་ལྟ་ན་བདེ་བ་ཡིན་གསུངས། དེ་ལ་ཡང་སྒེག་རྡོར་གྱི་གཞུང་
གནོད་བྱུང་སྟེ། གསང་ལྡན་མ་ནས་དང་པོ་སྦྱོར་བ་གཅིག་བསྟན་པ་ལ་དགོས་པ་
ཅི་ཡོད། དེ་ཀློག་པ་ལ་དགོས་ཟེར་ན། དེ་ནས་བཀླག་པའི་མན་ངག་མ་བསྟན།
ཚྭ་ཚྭ་ནས་ད་ལ་གང་ཡང་རུང་བའི་ཚྭ་ཚྭ་གདབ་སྟེ། ཞེས་གསུངས་པས་འབྲི་བའི་ད་



མཚན་བརྗོད་ཊིཀ།
ལ་གཅིག་ལས་མེད་ན་ད་ལ་གང་རུང་བའི་སྒྲ་མི་འཇུག་སྟེ། སྐྱོན་དེ་རྣམས་འབྱུང་
ངོ༌། །
དགེ་བསྙེན་མོ་གྲགས་སྦྱིན་མ་ན་རེ། ད་ལ་རྒྱལ་མཆོག་གཅིག་ལས་མེད་
པས་འབྲི་བའི་ད་ལ་གཅིག་ཡིན་ཟེར། འོ་ན་དང་པོ་སྦྱོར་བ་བདུན་བསྟན་པ་ལ་དགོས་
པ་ཅི་ཡོད་ན། རྒྱུད་དུམ་བུར་འདོན་པ་ལ་དགོས་པ་ཡིན་གསུང་སྟེ། སྐྱོན་གོང་མ་
དང་འདྲའོ། །སློབ་དཔོན་ཡེ་ཤེས་སྡེ་ན་རེ། འབྲི་བའི་ད་ལ་རང་བདུན་ཡོད་ཟེར།
འོ་ན་ད་ལ་རྒྱལ་མཆོག་གཅིག་ལས་མ་བཤད་པར་འབྲི་བའི་ད་ལ་བདུན་དུ་ཇི་ལྟར་འགྲོ་
ན། དེ་དང་པོ་སྦྱོར་བ་བདུན་བཤད་པ་དེས་གཙོ་བོ་འཕོས་པས་ད་ལ་བདུན་དུ་འགྲོ་
བའོ། །དེ་ལྟར་ཡང་གསང་ལྡན་ནས། དེ་ནས་རིགས་ཀྱི་འཁོར་ལོ་དྲུག །རིམ་
པ་བཞིན་དུ་བཤད་བྱ་སྟེ། །གཙོ་བོའི་གནས་སུ་ཧྲི་ལས་ནི། །ཞེས་གསུངས་པས་
གཙོ་བོ་གོང་འཕོ་བར་བདེ། གདམས་ངག་གི་རྗེས་སུ་འབྲང་བ་ནི་སྤྱི་ཏི་དང་། སུརླ་
སིདྡྷིས་འབྲི་བའི་དཀྱིལ་འཁོར་མི་འདྲ་བ་བདུན་དུ་བཞེད་དོ། །གང་ཟག་བློ་
དམན་པས་མངོན་པར་རྟོགས་པ་དེ་ཙམ་བསྒོམ་མི་ནུས་ན། ཁྱད་པར་དུ་ཡེ་
ཤེས་སེམས་དཔའ་བདུན་གྱི་སྒྲུབ་ཐབས་བསྒོམ་སྟེ། དེ་ནི་ལམ་ཁ་ཐོར་གྱི་



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
མན་ངག་ཅེས་ཀྱང་བྱའོ། །དེའི་མངོན་པར་རྟོགས་པ་ནི་འདི་ཡིན་ཏེ། གོང་གི་
སྒོམ་ཆེན་བདུན་པོས་ཁྲུས་བྱ་བ་ནས་བསྲུང་བ་མདོར་བསྡུས་ཀྱི་བར་དུ་གོང་དང་འདྲ།
དེ་ནས་དང་པོ་སངས་རྒྱས་སུ་བསྒྱུར་ན་སོ་སོའི་ཡེ་ཤེས་སེམས་དཔའ་ལ་སངས་རྒྱས་
དང་བྱང་ཆུབ་སེམས་དཔའ་བསྐོར་བ་རེ་སྤྱན་འདྲེན། དེ་ལ་སེམས་ཀྱི་སྒོམ་པ་གཙོ་
བས་བདུན་རྣམ་དག་བྱ་སྟེ། ཕྱག་དང་། མཆོད་པ་དང་། སྡིག་པ་བཤགས་
པ་དང་། རྗེས་སུ་ཡིད་རང་བ་དང་། སྐྱབས་སུ་འགྲོ་བ། སེམས་བསྐྱེད་པ།
དགེ་བའི་རྩ་བ་བསྔོ་བའོ། །དེ་ནས་གོང་བཞིན་དུ་སེམས་བསྐྱེད་སྔོན་དུ་འགྲོ་བས།
སྡོམ་པ་གཟུང་། དེ་ནས་ཚོགས་གསོག་པའི་རྟེན་དེ་མི་དམིགས་པར་བསྒོམས་
ནས། སྐད་ཅིག་ལས་བདག་དང་དངོས་པོ་ཐམས་ཅད་སྟོང་པ་ཉིད་དུ་བསྒོམ་པ་ནི་
ཡེ་ཤེས་ཀྱི་ཚོགས་མདོར་བསྡུས་བསག་པའོ། །དེའི་ངང་ལས་པདྨ་ཟླ་བའི་གདན་
སྒོམ་ཆེན་བདུན་ཀས་བསྒོམ། དེའི་སྟེང་དུ་ས་བོན་བསྒོམ་པ་ནི། དབེན་ཁང་
དང་པོ་དང་གཉིས་པས་ཨ། གསུམ་པས་ཧཱུཾ། བཞི་པས་ཧྲི། ལྔ་པས་ཨཱ།
དྲུག་པས་ཨ། བདུན་པས་ཨ། དེ་རྣམས་ལ་སྤྲོ་བསྡུ་བྱས་པས། དབེན་ཁང་
དང་པོས་ཨུཏྤ་ལ་ཨས་མཚན་པ་ཞིག་བསྒོམ། གཉིས་པས་འཁོར་ལོ། གསུམ་
83



མཚན་བརྗོད་ཊིཀ།
པས་རྡོ་རྗེ། བཞི་པས་པདྨ། ལྔ་པས་རིན་པོ་ཆེ། དྲུག་པས་རྒྱ་གྲམ་པ།
བདུན་པས་པོ་ཏི་ཨས་མཚན་པ། དེ་རྣམས་སྤྲོས་བསྡུས་པས་གོང་གི་ཤེས་རབ་
འཁོར་ལོའི་དབུས་སུ་བསྒོམ་པ་ཁོ་ན་བཞིན་དུ་སོ་སོའི་ཡེ་ཤེས་སེམས་དཔར་བསྒོམ།
དེ་རྣམས་ཀྱི་ཐུགས་ཀར་ཟླ་བའི་ད་ལ་རེ་རེ་བསྒོམ། དེའི་དབུས་སུ་སྐུ་མདོག་དང་
མཐུན་པའི་འོད་ཀྱི་ཐིག་ལེ་རེ་རེ་བསྒོམ། དེའི་དབུས་སུ་སོ་སོའི་ས་བོན་བསྒོམ།
ཐིག་ལེའི་ནང་ན་ས་བོན་གྱི་ཕྱི་རོལ་དུ་སོ་སོའི་སྔགས་ཀྱིས་བསྐོར་བར་བསྒོམ། དེ་
ནས་སོ་སོའི་ས་བོན་ལས་རང་འདྲའི་ཡེ་ཤེས་སེམས་དཔའ་སྤྱན་དྲངས་གཉིས་སུ་མེད་
པར་བསྟིམ། དེ་ནས་ལྷ་མོ་བདུད་རྩིའི་བུམ་ཆུ་ཐོགས་པས་དབང་བསྐུར་བས་ནོར་
བུ་རིན་པོ་ཆེའི་དབུ་རྒྱན་དང་ལྡན་པར་བསྒོམ། དེ་ནི་རྒྱ་ཆེ་བའི་དོན་བསྐྱེད་པའི་རིམ་
པ་བསྒོམ་པའོ། །
དེ་ནས་ཟབ་མོའི་དོན་རྫོགས་པའི་རིམ་པ་བསྒོམ་པ་ནི། སོ་སོའི་ས་བོན་
ལས་འོད་ཟེར་རིམ་གྱིས་སྤྲོ་བ་ནི་དང་པོ་སོ་སོའི་སྔགས་གསལ། དེ་ནས་འོད་ཀྱི་
ཐིག་ལེ། དེ་ནས་ཟླ་བ། དེ་ནས་སོ་སོའི་ཡེ་ཤེས་སེམས་དཔའ་དབུའི་གཙུག་
ཏོར་ནས་ཞབས་གདན་ཁྲི་ཡན་ཆད་གསལ་བར་བསྒོམ། དེ་ལས་འོད་ཟེར་སྤྲོས་ཏེ་
84



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
བུདྡྷ་མཆོད། སེམས་ཅན་གྱི་དོན་བྱས། སངས་རྒྱས་ཀྱི་ཐུགས་གཉིས་སུ་མེད་
པའི་བཅུད་འོད་ཟེར་གྱིས་བསྡུས་ཏེ་སོ་སོའི་ཐུགས་ཀའི་སྔགས་དང་ས་བོན་ལ་ཐིམ་
པས་བཀྲག་དང་གཟི་མདངས་དང་ལྡན་པར་བསྒོམ། དེ་ལ་སྐྱོ་ན་བཟླས་པ་བྱ་སྟེ།
དབེན་ཁང་དང་པོས་ཨོཾ་བཛྲ་ཏཱིཀཥྛ་ནས་ཡ་ཏེ་ན་མཿ འི་བར་དུ་བཟླ། དབེན་ཁང་
གཉིས་པས། ཨོཾ་པྲཛྙཱ་ཛྷཱ་ན་མཱུཏྟཱ་ཡེ་ཡ་ཏེ་ན་མ་བཟླ། གསུམ་པས་དུ༔ ཁཙྪེད།
བཞི་པས་བཛྲ་ཏཱི་ཀ། ལྔ་པས་ཝཱ་གཱི་ཤྭ་ར། དྲུག་པས་ཛྙཱ་ན་ཀཱ་ཡ། བདུན་
པས་ཨ་ར་པ་ཙ་བཟླ། དེ་ལ་སྐྱོ་ན་གོང་བཞིན་དུ་བསྒོམ། སྒོམ་བཟླས་ལ་སྐྱོ་ན་
སྟོང་པའི་ངང་ལས་དང་པོའི་བུདྡྷཱར་ལངས་ཏེ་སྤྱོད་ལམ་ཡན་ལག་བརྒྱད་ཅི་རིགས་སུ་
བྱ། གལ་ཏེ་ཤིན་ཏུ་བསྡུས་པ་ལ་དགའ་བས་དེ་ཙམ་ཡང་བསྒོམ་མི་ནུས་ན།
བདག་དང་དངོས་པོ་ཐམས་ཅད་སྐད་ཅིག་མས་སྟོང་པ་ཉིད་དུ་བསྒོམ། དེའི་ངང་
ལས་ཡེ་ཤེས་སེམས་དཔའ་གར་མོས་ཤིག་བསྒོམ། དེའི་ཐུགས་ཀར་ཟླ་བ། དེའི་
སྟེང་དུ་ཨ། དེའི་མཐའ་མར་ཡང་སྙིང་། དེ་ནས་ཨ་ལས་འོད་ཟེར་རིམ་གྱིས་
སྤྲོས། ཚུར་འདུས་ནས་ཡང་སྙིང་དང་ཨ་ལ་ཐིམ་ནས་བཀྲག་དང་གཟི་མདངས་
དང་ལྡན་པ་ཞིག་བསྒོམ། དེ་ལ་སྐྱོ་ན་སྔགས་ལ་དམིགས་ནས་ཡང་སྙིང་ནུས་ཚད་
85



མཚན་བརྗོད་ཊིཀ།
དུ་བཟླ། དེ་ལ་སྐྱོ་ན་སྟོང་པའི་ངང་ལས་དང་པོའི་བུདྡྷཱར་ལངས་ལ་སྤྱོད་ལམ་ཅི་རིགས་
སུ་བྱ། དེ་ནི་མངོན་པར་རྟོགས་པ་ཤིན་ཏུ་མདོར་བསྡུས་པ་ལ་བརྟེན་ནས་རྒྱུད་ཤིན་
ཏུ་མདོར་བསྡུས་སུ་འདོན་ཞེས་བྱའོ། །གཞན་ཡང་ཨ་ལི་བཅུ་གཉིས་ལ་སེམས་
འཛིན་གྱི་མན་ངག་བཅུ་གཉིས་ཡོད་དེ་ལམ་ཁ་ཐོར་གྱི་མན་ངག་ཏུ་འགྲོའོ། །ལེའུ་
འདིའི་མན་ངག་མ་ཤེས་ན་འདི་མན་ཆད་ཀྱི་མན་ངག་ཐམས་ཅད་འགོ་རྡུམ་ཡིན་
གསུངས་སོ། །
ད་ནི་བསྡུས་པའི་དོན་ལ་ལྔ་ཡོད་པ་ལས། དང་པོ་གང་གིས་གསུངས་ན།
ཚིག་གི་བདག་པོ་ཞེས་པ་སྟེ། ཚིག་གི་བདག་པོ་ནི་སོ་སོ་ཡང་དག་པར་རིག་པ་
བཞི་ཐུགས་སུ་ཆུད་པ་སྟེ། གསུང་དབྱངས་ཡན་ལག་དྲུག་བཅུ་ལ་མངའ་བརྙེས་
པའི་སྟོན་པ་ཤཱཀྱ་ཐུབ་དེས་གསུངས་སོ། །ཚུལ་ལམ་ཐབས་ཇི་ལྟར་གསུངས་བྱས་
པ་ལ་ཚིགས་སུ་བཅད་ཅེས་པ་སྟེ། ཚེག་བར་བདུན་པར་ཚིགས་སུ་བཅད་དེ་
གསུངས་སོ། །འོ་ན་དོན་གྱི་ངོ་བོ་གང་གསུངས་ཤེ་ན། གསང་སྔགས་རྒྱལ་
པོ་དྲུག་ཅེས་པ་བཛྲ་ཏཱི་ཀ་ལ་སོགས་པ་དྲུག་གོ །དེ་རྣམས་ཕྱོགས་གཅིག་ཏུ་
བསྡེབས་པ་ལ་རིགས་བསྡུས་པའི་ཡེ་ཤེས་སེམས་དཔའ་དེས། གདུལ་བྱ་དུག་ལྔ་
86



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
ཆ་མཉམ་པའི་ཡིད་སྡུག་བསྔལ་ལས་སྐྱོབ་ཅིང་སྤང་བྱ་ཟིལ་གྱིས་གནོན་པའོ། །
ཡང་ན་གསང་སྔགས་རྒྱལ་པོ་དྲུག་ནི། བཛྲ་ཏཱི་ཀ་ལ་སོགས་པ་དྲུག་པོ་རིགས་
བྱེ་བྲག་པའི་ཡེ་ཤེས་སེམས་དཔའ་དྲུག་གི་སྔགས་ཡིན་ལ། དེས་གདུལ་བྱ་རིགས་
དྲུག་གི་ཡིད་སྡུག་བསྔལ་ལས་སྐྱོབ་ཅིང་སྤང་བྱ་ཟིལ་གྱིས་གནོན་པར་བྱེད་པས་སོ། །
ལྡན་ཞིང་ནི་ཨ་ལི་རྣམ་པ་བཅུ་གཉིས་དང་སྦི་ཏཱ་ཧྲི་དི་ལ་སོགས་པ་རྣམས་དང་ལྡན་
པས་སོ། །དེའི་རང་བཞིན་ཅི་ལྟ་བུ་ཞིག་གསུངས་ན། གཉིས་སུ་མེད་པར་
འབྱུང་བ་(དང་)ཞེས་པ། གཉིས་ནི་གཟུང་བ་དང་འཛིན་པ་གཉིས་སོ། །གཟུང་
འཛིན་གཉིས་པོ་དེ་མེད་པས་ན་གཉིས་སུ་མེད་པར་འབྱུང་བ་སྟེ། དེ་ཡང་ཕྱི་གཟུང་
བར་བྱ་བའི་ཡུལ་ཡང་དག་པར་མ་གྲུབ་པས། དེར་འཛིན་པའི་ཤེས་པ་མ་གྲུབ། དེ་
མ་གྲུབ་པས་གཟུང་བ་མེད། གཟུང་བ་མེད་པས་དེར་འཛིན་པ་མེད་ཅེས་པ་སྟེ། དོན་
ལ་ཆོས་ཐམས་ཅད་སེམས་ཀྱི་ད་ལའི་བདག་ཉིད་ཅན་དུ་གོ་བའོ། །འོ་ན་སེམས་ཀྱི་
རང་བཞིན་ཅི་ཞེ་ན། མི་སྐྱེ་ཆོས་ཅན་ཞེས་པ་སྐྱེ་བ་མེད་པའི་རང་བཞིན་ཅན་ནོ། །
འདི་ཞེས་པ་ཉེ་བ་མངོན་སུམ་དུ་སྟོན་པའི་ཚིག་སྟེ། འོག་ནས་སྟོན་པའི་ཚིག་འདི་
དག་གསུངས་(པ་)ཡིན་ཞེའོ། །དེ་ཡན་ཆད་ན་བཅོམ་ལྡན་འདས་ཀྱིས་ཚིག་སླར་



མཚན་བརྗོད་ཊིཀ།
གསུངས་པའི་ལེའུ་ན་ཚིག་རྐང་བཅུ་གཅིག་ཡོད་དོ། །དེ་མིན་པ་ཐམས་ཅད་
སྡུད་པ་པོའི་ཕྱག་དང་བསྙེན་བཀུར་ལ་སོགས་པ་སྔོན་གྱི་མཛད་ཚུལ་བྲིས་པ་ཡིན་
གསུངས། བཅོམ་ལྡན་འདས་ཀྱིས་གསུངས་པའི་ཚིག་དངོས་ལ་མ་འཕྲི་མ་བསྣན་
པ་ཨ་ཨཱ་ཨི་ཨཱི་ནས་ཛྙཱ་ན་གནྡྷ་ཨཱ་ཞེས་པ་ཡན་ཆད་ཀྱིས་གསུངས་སོ། །
ད་ནི་གསུངས་པའི་ཚིག་དངོས་བསྟན་པ་ནི། ཨ་ཨཱ་ཞེས་པ་ནི་ཨ་ལི་
རྣམ་པ་བཅུ་གཉིས་འདིས། སངས་རྒྱས་ཀྱི་ཡོན་ཏན་གྱི་ས་རྣམ་པ་བཅུ་གཉིས་མཚོན་
ཏེ། དེ་ལ་ཨ་ལི་རྣམ་པ་བཅུ་གཉིས་པོ་དེས་སངས་རྒྱས་ཀྱི་ཡོན་ཏན་གྱི་ས་རྣམ་པ་
བཅུ་གཉིས་མཚོན་ལ། རི་རཱི་ལི་ཀཱི་ལ་སོགས་པས་མི་མཚོན་པ་ཅིའི་ཕྱིར་ཟེར་ན།
དེ་ཉིད་ཕར་ལ་འདྲི་སྟེ། འོ་ན་དུ་བ་ཁོ་ནས་མེ་མཚོན་པར་བྱེད་པ་ལ། ཁུག་རྣ་ལ་
སོགས་པས་མི་མཚོན་པ་ཅིའི་ཕྱིར་ཞེ་ན། དེ་དུ་བས་མེ་མཚོན་པ་རྒྱུ་འབྲས་ཀྱི་འབྲེལ་
བ་ཡོད། དཔེ་ཚང་མང་ན་གཏན་ལ་ཕབ་པ་བཞིན་ནོ། །འོ་ན་ཨ་ལི་བཅུ་གཉིས་
ཀྱིས་སངས་རྒྱས་ཀྱི་ཡོན་ཏན་གྱི་ས་བཅུ་གཉིས་མཚོན་ལ། རི་རཱི་ལི་ཀཱི་ལ་སོགས་
པ་དེས་མི་མཚོན་པ་དེ་ཡང་རྒྱུ་འབྲས་ཀྱི་འབྲེལ་བ་ཡོད་དེ། དེ་ཡང་རྒྱུད་རྡོ་རྗེ་སྙིང་
པོ་རྒྱན་གྱི་རྒྱུད་དུ་ལུང་གཏན་ལ་ཕབ་པ་དེ་ཡང་། ཀུན་ཏུ་འོད་ཀྱི་ས་ཆེན་པོ་དེ་ནི་ཉི་



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
མའི་དཀྱིལ་འདྲ་ཞེས་པ་ལ་སོགས་པ་བཅུ་གཉིས་སོ། །དེ་ལ་ཨ་ཞེས་པ་དང་པོ་
འདིས་ཀུན་ཏུ་འོད་ཀྱི་ས་མཚོན་ཏེ། དེ་ཡང་ཉི་མའི་ད་ལ་དང་འདྲ་སྟེ། མུན་པ་
སེལ་བར་བྱེད་པ་དང་། རླན་སྐམ་པར་བྱེད་པའོ། །དཔེ་དེ་བཞིན་དུ་ཀུན་ཏུ་འོད་ཀྱི་
ས་དེས་ཀྱང་ཉོན་མོངས་པའི་རྣམ་པར་རྟོག་པའི་མུན་པ་ཐམས་ཅད་སེལ་བར་བྱེད་
ཅིང་། ཉོན་མོངས་པའི་རླན་སྐམ་པར་བྱེད་པས་སོ། །ཨཱ་ཞེས་པ་བདུད་རྩི་འོད་ཀྱི་
སའོ། །དཔེ་ཅི་དང་འདྲ་ན་ཟླ་བ་དང་འདྲ་སྟེ། ཟླ་བ་ལ་ཡང་ཆོས་གཉིས་བསིལ་
བ་དང་། མུན་པ་སེལ་བར་བྱེད་པའོ། །དཔེ་དེ་བཞིན་དུ་བདུད་རྩི་འོད་ཀྱི་ས་དེས་
ཀྱང་ཉོན་མོངས་པའི་ཚ་གདུང་ལ་སོགས་པ་སེལ་བར་བྱེད་པ་དང་། རྣམ་པར་རྟོག་
པའི་མུན་པ་ཐམས་ཅད་སེལ་བར་བྱེད་པའོ། །ཨི་ཞེས་པས་ནམ་ཀ་འོད་ཀྱི་སའོ། །ས་
དེ་ཡང་ནམ་ཀ་དང་འདྲ་སྟེ། ནམ་ཀ་དེ་དང་པོ་གང་ནས་ཀྱང་མ་འོངས། བར་དུ་
གང་ན་ཡང་མི་གནས། ཐ་མ་གང་དུ་ཡང་ནུབ་པ་མེད། དཔེ་དེ་བཞིན་དུ་སངས་
རྒྱས་ཀྱི་ཐུགས་གཉིས་སུ་མེད་པའི་ཡེ་ཤེས་དང་པོ་གང་ནས་ཀྱང་མ་འོངས། བར་
དུ་གང་ན་ཡང་མི་གནས། ཐ་མར་གང་དུ་ནུབ་པ་མེད་དོ། །ཨཱི་ཞེས་པ་འདིས་རྡོ་
རྗེ་འོད་ཀྱི་སའོ། །དེའི་དཔེ་རྡོ་རྗེ་ཕ་ལམ་དང་འདྲ། རྡོ་རྗེ་ཕ་ལམ་



མཚན་བརྗོད་ཊིཀ།
དེ་ལ་ཆོས་གཉིས། ཕར་ལ་ཐམས་ཅད་འཇོམ་པ་དང༌། ཚུར་ལ་གང་གིས་ཀྱང་
ཚུགས་པ་མེད་པ་བཞིན་དུ། སངས་རྒྱས་ཀྱི་རིག་པ་དང་སྟོང་པ་གཉིས་མེད་དེས་
ཕར་ལ་ཐམས་ཅད་འཇོམས་ཤིང་། ཚུར་ལ་ཉོན་མོངས་པ་དང་རྣམ་པར་རྟོག་པ་གང་
གིས་ཀྱང་མི་ཚུགས་མི་བཤིག་པའོ། །ཨུ་ཞེས་པས་རིན་ཆེན་འོད་ཀྱི་ས་སྟེ། ས་
དེའི་དཔེ་ནོར་བུ་རིན་པོ་ཆེ་དང་འདྲ་སྟེ། ནོར་བུ་རིན་པོ་ཆེ་དེ་ལ་རྟོག་པ་མེད་ཀྱང་སེམས་
ཅན་གྱི་དོན་འབྱུང་བ་བཞིན་དུ། སྔོན་ལྷུན་གྱིས་གྲུབ་པའི་སངས་རྒྱས་ཀྱིས་ད་ལྟར་
གྱི་སངས་རྒྱས་རྣམས་ལ་རིན་པོ་ཆེའི་དབུ་རྒྱན་གྱིས་དབང་བསྐུར་བར་བྱེད་པས་
སོ། །ད་ལྟར་གྱི་སངས་རྒྱས་ཀྱིས་གདུལ་བྱ་ལ་ཡང་དབང་བསྐུར་ཞིང་དོན་ཡོངས་
སུ་རྫོགས་པར་བྱེད་པས་སོ། །ཨཱ་ཞེས་པས་པདྨ་འོད་ཀྱི་ས་སྟེ། དཔེ་མེ་ཏོག་
པདྨ་དང་འདྲ། མེ་ཏོག་པདྨ་དེ་འདམ་གྱི་ནང་ན་གནས་ཀྱང་འདམ་གྱིས་མ་གོས་པ་
བཞིན་དུ། ཡང་དག་པར་རྫོགས་པའི་སངས་རྒྱས་དེ་གཟུགས་སྐུ་རྣམ་པ་གཉིས་
ཀྱིས་སེམས་ཅན་གྱི་དོན་བྱེད་ཀྱང་། འཁོར་བའི་ཉེས་པའི་སྐྱོན་གྱིས་མ་གོས་
ཤེའོ། །ཨེ་ཞེས་པས་བདུན་པ་ལས་ཀྱི་འོད་ཀྱི་ས་སྟེ། དེ་ཡང་འདས་པའི་སངས་
རྒྱས་རྣམས་ཀྱིས་འདས་པའི་སེམས་ཅན་གྱི་དོན་མཛད། དེ་བཞིན་དུ་ད་ལྟར་གྱིས་
90



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
ད་ལྟ་བའི་སེམས་ཅན་གྱི་དོན་མཛད། མ་འོངས་པས་མ་འོངས་པའི་སེམས་ཅན་
གྱི་དོན་མཛད་པའོ། །ཨེ་ཞེས་པས་དཔེ་མེད་ཀྱི་ས་སྟེ། ས་དེ་དཔེའི་སྒོ་ནས་
མཚོན་དུ་མི་བཏུབ་བོ། །དཔེ་ཡོད་ན་འདྲ་བ་ཞིག་ལ་ཟེར་རམ་མི་འདྲ་བ་ཞིག་ལ་ཟེར།
འདྲ་བ་ཞིག་ལ་དཔེ་ཟེར་ན་ཕྱོགས་གཅིག་ནས་འཇོག་གམ་ཕྱོགས་མཐའ་དག་ནས་
དཔེར་འཇོག་སྟེ་དཔེས་མཚོན་དུ་མེད་པས་སོ། །འོ་ན་དཔེའི་སྒོ་ནས་ཆོས་ཀྱང་
བསྟན་དུ་མེད་དམ་ཞེ་ན། ཨོཾ་ཞེས་པས་དཔེ་ལྡན་གྱི་ས་སྟེ། དེ་ལ་ཕྱོགས་རེ་
ཙམ་ནས་དཔེས་མཚོན་དུ་ཐུབ་སྟེ། ཆོས་ཐམས་ཅད་རྨི་ལམ་ལྟ་བུ། དྲི་ཟའི་
གྲོང་ཁྱེར་ལ་སོགས་པ་སྒྱུ་མའི་དཔེ་བཅུ་གཉིས་ཀྱིས་གོ་བར་བྱེད་པའམ། ཡང་ན་
ཀུན་ཏུ་འོད་ཀྱི་ས་དེ་དཔེ་ཉི་མ་དང་འདྲ། བདུད་རྩི་འོད་ཀྱི་ཟླ་བ་དང་འདྲ་བ་ལ་སོགས་
པའོ། །ཨོ་ཞེས་པས་ཤེས་རབ་འོད་ཀྱི་ས་སྟེ། ཆོས་ཀྱི་དབྱིངས་སྟོང་པའི་འོད་ཇི་
ལྟ་བ་བཞིན་དུ་ཕྱིན་ཅི་མ་ལོག་པར་མཁྱེན་པས་སོ། །ཨོཾ་ཞེས་པས་ཐམས་ཅད་
མཁྱེན་པའི་ས་སྟེ། དེ་ཡང་ཤེས་བྱ་ཇི་ལྟ་བ་དང་ཇི་སྙེད་པའི་དོན་ཐམས་ཅད་ཇི་ལྟ་
བ་བཞིན་དུ་ཕྱིན་ཅི་མ་ལོག་པར་མཁྱེན་པས་སོ། །འོ་ན་དེ་གཞན་ལ་བསྟན་དུ་ཐུབ་
བམ་ཞེ་ན། ཨ ཞེས་པས་བཅུ་གཉིས་པ་སོ་སོ་རང་གིས་རིག་པའི་ས་སྟེ།



མཚན་བརྗོད་ཊིཀ།
གཉིས་སུ་མེད་པའི་ཡེ་ཤེས་དེ་རྟོགས་ན་གཞན་ལ་བསྟན་དུ་མེད་པའི་དཔེ་ནི་ལྕགས་
པའི་རྨི་ལམ་ལྟ་བུ་སྟེ། གཞན་ལ་བསྟན་དུ་མི་ཐུབ་པ་ཞིག་ཡིན་ཞེས་པའོ། །འོ་
ན་དེ་ལྟར་ན་དོན་སངས་རྒྱས་ཀྱི་ཡོན་ཏན་གྱི་ས་བཅུ་གཉིས། རྟགས་ཨ་ལི་བཅུ་
གཉིས་པོ་གང་ལ་མཚོན་ཞེ་ན། སྦི་ཏཱ་ཧྲི་དི་ཛྙཱ་ན་མཱུརྞཱི་ར་ཧཾ་བུདྡྷེ་བུདྡྷཱ་ནཾ་ཏུ་དྷཱ་
བ་ནཱ་མ་ཞེས་པ་ལ་མཚོན་ཏེ། དེ་ཡང་སྦི་ཌོ་གནས་པ་དང༌། ཧྲི་དི་ཐུགས་ལ།
ཛྷཱ་ན་ཡེ་ཤེས། མཱནྟི་སྤྱི་གཙུག་ ར་ཧཾ་ང་། བུདྡྷོ་དུས་གསུམ་གྱི། བུདྡྷཱ་ནཾ་
སངས་རྒྱས་རྣམས། རྱ་དྷཱ་བརྟི་ནཱ་མ་ཞེས་པ་ཐུགས་སོ། །དོན་ལ་བསྒྱུར་བས་
དུས་གསུམ་གྱི་སངས་རྒྱས་རྣམས་ཀྱི་ཐུགས་ལ་ཡེ་ཤེས་ཀྱི་སྤྱི་གཙུག་བཞུགས་སོ་
ཞེས་པའོ། །
་ དེ་ལ་ང་བཞུགས་ཟེར་བ་ལ་དོན་གྱི་ང་དང་རྟགས་ཀྱི་ང་རྣམ་པ་གཉིས་སོ། །
དོན་གྱི་ང་སངས་རྒྱས་ཀྱི་ཡོན་ཏན་གྱི་ས་རྣམ་པ་བཅུ་གཉིས་སོ། །རྟགས་ཀྱི་ང་ཨ་
ལི་རྣམ་པ་པ་བཅུ་གཉིས་སུ་བྱུང་། འོ་ན་ཨ་ལི་རྣམ་པ་བཅུ་གཉིས་པོ་དེ་ལས་སྐུར་
མི་སྣང་ངམ་བྱས་པ་ལ། ཨོཾ་བཛྲ་ཏཱི་ཀ་ཞེས་པ་ནས་ཨ་ར་པ་ཙ་ན་ཡ་ཏེ་ན་མ
ཞེས་པའི་བར་གྱིས་རིགས་བསྡུས་པའི་ཡེ་ཤེས་སེམས་དཔའ་ཞལ་དྲུག་ཕྱག་གཉིས་
92



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
པ་སྐུ་མདོག་དཀར་པོར་བཞུགས་པ་ཞིག་གི་སྐུར་སྣང་སྟེ། དེ་ཡང་བཛྲ་ཏཱི་ཀ་
ཞེས་པ་དེ་ཡིས་ཡེ་ཤེས་སེམས་དཔའ་དེའི་རྒྱབ་ངོས་ཀྱི་ཞལ་དམར་པོར་འདུས།
ཁ་ཙྪེ་དས་རྩ་བའི་ཞལ་ཏེ་ནག་པོ། པྲཛྙཱ་ཛྷཱ་ན་མཱུཏྟཱ་ཡེས་སྟེང་ཞལ་དཀར་པོ།
ཛྙཱ་ན་(ཀཱཡས)་གཡོན་ཞལ་ལྗང་ཀུ། ཝཱ་གཱི་ཤྭ་རས་གཡས་ཞལ་སེར་པོ། ཨ་
ར་པ་ཙ་ན་ཞེས་པས་དེའི་ཡང་སྟེང་ཞལ་དཀར་པོ་མཚོན་ཏེ། དེ་ལྟར་ན་ཞལ་དྲུག་
པོ་དེ་དོན་ལ་རིགས་དྲུག་མཚོན་པའི་བརྡའོ། །དེ་ལྟར་ན་རིགས་བྱེ་བྲག་པ་
དྲུག་པོའི་རིགས་བསྡུས་པའི་ཡེ་ཤེས་སེམས་དཔའ་ཞལ་དྲུག་ཕྱག་གཉིས་པའི་སྐུར་
བྱུང་ཙམ་ན། དེའི་ཡོན་ཏན་གྱི་མཚན་འོང་སྟེ། དེ་ཡང་དཔེར་ན་མི་ཞིག་གི་ལུས་
གྲུབ་པར་བྱེད་པ་ལ་ཆོས་གཉིས། ཉེ་བར་ལེན་པའི་རྒྱུ་དང་ལྷན་ཅིག་བྱེད་པའི་རྐྱེན་
ནོ། །དེ་ལ་ཉེ་བར་ལེན་པའི་རྒྱུ་ནི་ཕ་མའི་ཁུ་ཁྲག་རྣམ་པ་གཉིས་ཀྱིས་བྱས། ལྷན་
ཅིག་བྱེད་པའི་རྐྱེན་བར་དོར་བྱས་ནས་ལུས་གྲུབ་པའོ། །དེའི་ལུས་གྲུབ་ན་དེའི་ཡོན་
ཏན་གྱི་མཚན་འབྱུང་། དཔེ་དེ་བཞིན་དུ་ཡེ་ཤེས་སེམས་དཔའི་སྐུར་བྱུང་ཙམ་ན།
དེའི་ཡོན་ཏན་གྱི་མཚན་འབྱུང་། དོན་གོ་ལ་མཚན་བརྗོད་བྱ་བའི་དོན་གོ་རང་དེ་ཡིན་
གསུང་ངོ༌། །དེ་ལྟར་ན་རིགས་བསྡུས་པའི་ཡེ་ཤེས་སེམས་དཔའ་སྐུ་མདོག་དཀར་
o༣



མཚན་བརྗོད་ཊིཀ།
པོ་ཞལ་དྲུག་ཕྱག་གཉིས་པའི་སྐུ་དེ་ཡོན་ཏན་ཅན་དུ་བཞག་ནས་དེའི་ཡོན་ཏན་གྱི་
མཚན་བྱུང་བ་ནི། འདི་ལྟར་སངས་རྒྱས་བཅོམ་ལྡན་འདས་ཞེས་པ་ནས། འཇམ་
དཔལ་དཔལ་དང་ལྡན་པའི་མཆོག་ཅེས་པའི་བར་དུ་ཐམས་ཅད་དེའི་མཚན་དུ་བྱུང་
བའོ། །དེ་ལས་ཀྱང་སློབ་དཔོན་གྱིས་དམིགས་ཀྱིས་བསལ་ནས། འདི་ལྟར་
སངས་རྒྱས་བཅོམ་ལྡན་འདས་ནས། ཐེག་པ་ཆེན་པོའི་ཚུལ་གྱི་མཆོག་ཅེས་བྱ་
བའི་བར་དེ་རིགས་བསྡུས་པའི་མཚན་དུ་བྱུང་བའོ། །དེ་བཞིན་དུ་ར་ཧཾ་ཞེས་པ་ང་།
ང་ལ་དོན་གྱི་ང་དང་། རྟགས་ཀྱི་ང་རྣམ་པ་གཉིས། དོན་གྱི་ང་སངས་རྒྱས་ཀྱི་
ཡོན་ཏན་གྱི་ས་བཅུ་གཉིས། རྟགས་ཀྱི་ང་ཨ་ལི་བཅུ་གཉིས་ཀྱིས་མཚོན། འོ་ན་
ཨ་ལི་རྣམ་པ་བཅུ་གཉིས་པོ་དེ་ལས་སྐུ་རྣམ་པ་ཐམས་ཅད་དུ་མི་སྟོན་ནམ་ཞེ་ན། ཨོ་
བཛྲ་ཏཱི་ཀ་ཡ་ཏེ་ནཱ་མ་ཞེས་པ། བཛྲ་ཏཱི་ཀ་རྡོ་རྗེ་རྣོན་པོ། (ན་མ)ཞེས་པ་
པདྨའི་རིགས་ཀྱི་ཡེ་ཤེས་སེམས་དཔའ་འཇམ་དཔལ་རྡོ་རྗེ་རྣོན་པོ་ཞེས་(པའི)་སྐུར་
བཞུགས། དེ་ལྟ་བུའི་པདྨའི་རིགས་ཀྱི་ཡེ་ཤེས་སེམས་དཔའ་རྡོ་རྗེ་རྣོན་པོ་ཞེས་བྱ་
བ་སྐུ་མདོག་དམར་པོ་ཞལ་གཅིག་ཕྱག་གཉིས་པའི་སྐུ་དེ་ཡོན་ཏན་ཅན་དུ་བཞག་ནས།
དེའི་ཡོན་ཏན་གྱི་སྒོ་ནས་བསྟོད་པ་ལ། ཡང་དག་བདག་མེད་དེ་བཞིན་ཉིད་ཅེས་པ་
94



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
ནས། ཡེ་ཤེས་མེ་ལྕེ་འོད་འབར་གསལ་ཞེས་པའི་བར་དུ་ཐམས་ཅད་པདྨའི་རིགས་
ཀྱི་འཇམ་དཔལ་དེའི་མཚན་དུ་བྱུང་བའོ། །དེ་བཞིན་དུ་ར་ཧཾ་ཞེས་པ་ང་། ང་ལ་
རྣམ་པ་གཉིས་ལས་དོན་གྱི་ང་སངས་རྒྱས་ཀྱི་ཡོན་ཏན་བཅུ་གཉིས། དེ་རྟགས་
(ཀྱི་ང་)ཨ་ལི་བཅུ་གཉིས་ཀྱིས་མཚོན། འོ་ན་ཨ་ལི་བཅུ་གཉིས་པོ་དེ་ལས་སྐུར་
མི་སྟོན་ནམ་ཞེ་ན། དུ ཁ་ཙྪེད་ཞེས་པ། 5 ཁ་ནི་སྡུག་བསྔལ། ཙྪེ་ད་ནི་
གཅོད་པ་སྟེ། རྡོ་རྗེ་རིགས་ཀྱི་ཡེ་ཤེས་སེམས་དཔའ་འཇམ་དཔལ་སྡུག་བསྔལ་
གཅོད་པའི་སྐུར་བཞུགས། དེ་ལྟ་བུའི་རྡོ་རྗེ་རིགས་ཀྱི་འཇམ་དཔལ་ཡེ་ཤེས་སེམས་
དཔའ་སྡུག་བསྔལ་གཅོད་པའི་སྐུ་དེ་ཡོན་ཏན་ཅན་དུ་བཞག་ནས། དེའི་ཡོན་ཏན་
གྱི་མཚན་གྱི་སྒོ་ནས་བསྟོད་པ། རྡོ་རྗེ་འཇིགས་བྱེད་འཇིགས་པར་བྱེད་ཅེས་པ་ནས།
སྒྲ་དང་ལྡན་པ་རྣམས་ཀྱི་མཆོག་ཅེས་པའི་བར་དུ་དེའི་མཚན་དུ་བྱུང་བའོ། །ཡང་
ར་ཧཾ་ཞེས་པ་ང་། ང་ལ་དོན་གྱི་ང་དང་རྟགས་ཀྱི་ང་རྣམ་པ་གཉིས། དོན་གྱི་ང་
བུདྡྷའི་ཡོན་ཏན་གྱི་ས་བཅུ་གཉིས། རྟགས་ཀྱི་ང་ཨ་ལི་བཅུ་གཉིས། ཨ་ལི་
བཅུ་གཉིས་ལས་སྐུར་མི་སྟོན་ནམ་ཞེ་ན། པྲཛྙཱ་ཛྷཱ་ན་མཱུཏྟཱ་ཡེ་ཞེས་པ། པྲཛྙཱ་ཤེས་
རབ། ཛྷཱ་ན་ཡེ་ཤེས། མཱནྟ་ཡེ་སྤྱི་གཙུག་སྟེ། དོན་ཏ་ཐཱའི་རིགས་ཀྱི་ཡེ་ཤེས་
95



མཚན་བརྗོད་ཊིཀ།
སེམས་དཔའ། ཡེ་ཤེས་ཀྱི་སྤྱི་གཙུག་གི་སྐུར་བཞུགས། དེ་ལྟ་བུའི་སྐུ་དེ་ཡོན་
ཏན་ཅན་དུ་བཞག་ནས། དེའི་མཚན་ཡོན་ཏན་གྱི་མཚན་ནས་བརྗོད་པ་ལ། སངས་
རྒྱས་རྣམ་པར་སྣང་མཛད་ཆེ་ནས། རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་ཐམས་
ཅད་དེའི་མཚན་དུ་བྱུང་བའོ། །ཡང་ར་ཧཾ་ཞེས་པ་ང་། ང་ལ་གཉིས་ལས་དོན་གྱི་
ང་སངས་རྒྱས་ཀྱི་ཡོན་ཏན་གྱི་ས་བཅུ་གཉིས། དེའི་རྟགས་ཀྱི་ང་ཨ་ལི་བཅུ་གཉིས།
ཨ་ལི་བཅུ་གཉིས་ལས་སྐུར་མི་སྣང་ངམ་ཞེ་ན། ཛྙཱ་ན་ཀཱ་ཡ་ཞེས་པ། ཛྙཱ་ན་ནི་ཡེ་
ཤེས། ཀཱ་ཡ་ནི་སྐུ་སྟེ། དོན་ལ་ལས་ཀྱི་རིགས་ཀྱི་ཡེ་ཤེས་སེམས་དཔའ་འཇམ་
དཔལ་ཡེ་ཤེས་ཀྱི་སྐུར་བཞུགས། དེ་ལྟ་བུའི་སྐུ་དེ་ཡོན་ཏན་ཅན་དུ་བཞག་ནས། དེའི་
ཡོན་ཏན་གྱི་མཚན་གྱི་སྒོ་ནས་བརྗོད་པ་ལ། སངས་རྒྱས་ཀུན་གྱི་རྟོགས་བྱ་བ་ཞེས་
པ་ནས། འཇམ་དཔལ་དཔལ་དང་ལྡན་པའི་མཆོག་ཅེས་པའི་བར་དུ་ཐམས་ཅད་
དེའི་མཚན་དུ་བྱུང་བའོ། །དེ་བཞིན་དུ་ར་ཧཾ་ཞེས་པ་དེ་ང་ཡིན། ང་ལ་རྣམ་པ་
གཉིས། དོན་གྱི་ང་དང་རྟགས་ཀྱི་ངའོ། །དོན་གྱི་ང་ནི་སངས་རྒྱས་ཀྱི་ཡོན་ཏན་
གྱི་ས་རྣམ་པ་བཅུ་གཉིས་པོ་དེ་ཡིན། དེའི་རྟགས་ཀྱི་ང་ཨ་ལི་རྣམ་པ་བཅུ་གཉིས་
དེས་མཚོན། འོ་ན་ཨ་ལི་རྣམ་པ་བཅུ་གཉིས་པོ་དེ་ལས་རྣམ་པ་ཐམས་ཅད་སྐུར་མི་
-
-།
96



སྒྱུ་ཕྲུལ་དྲ་བ་མངོན་པར་བྱང་ཆུབ་པའི་ལེའུ།
སྟོན་ནམ་ཞེ་ན། ཝཱ་གཱི་ཤྭ་ར་ཞེས་པ། ཝཱ་གཱི་ནི་ངག ཤྭ་ར་ནི་དབང་ཕྱུག་སྟེ།
དོན་ལ་རིན་པོ་ཆེའི་རིགས་ཀྱི་ཡེ་ཤེས་སེམས་དཔའ་ངག་གི་དབང་ཕྱུག་གི་སྐུར་
བཞུགས། དེ་ལྟ་བུའི་སྐུ་དེ་ཡོན་ཏན་ཅན་དུ་བཞག་ནས། དེའི་ཡོན་ཏན་གྱི་
མཚན་ནས་བརྗོད་པ་ལ། འདོད་པའི་དོན་གྲུབ་དམ་པ་སྟེ་ནས། ནོར་བུ་ཆེན་པོ་
རིན་ཆེན་ཏོག་ཅེས་པའི་བར་དུ་བྱུང་བའོ། །དེ་བཞིན་དུ་ར་ཧཾ་ཞེས་པ་ང་ཡིན། ང་
ལ་རྣམ་པ་གཉིས་ཏེ། དོན་གྱི་ང་དང་། རྟགས་ཀྱི་ང་གཉིས་སོ། །དོན་གྱི་ང་
ནི་སངས་རྒྱས་ཀྱི་ཡོན་ཏན་གྱི་ས་བཅུ་གཉིས་པོ་དེ་ཡིན། དེའི་རྟགས་ཀྱི་ང་ཨ་ལི་
བཅུ་གཉིས་པོ་དེས་མཚོན། འོ་ན་ཨ་ལི་བཅུ་གཉིས་པོ་དེ་ལས་རྣམ་པ་ཐམས་ཅད་
དུ་སྐུར་མི་སྟོན་ནམ་ཞེ་ན། ཨ་ར་པ་ཙ་ཞེས་པ། བྱང་སེམས་རྡོ་རྗེའི་ཡེ་ཤེས་
སེམས་དཔའ་ཨ་ར་པ་ཙ་ནའི་སྐུར་བཞུགས་ཤེའོ། །འདི་ལ་གོང་བཞིན་དུ་སྒྲ་
བསྒྱུར་བའི་དོན་མེད་གསུངས། སྒྲ་བཤད་བྱས་པས། ཨ་ཡི་སྒྲ་ལས་དྲངས་ན་
འདོད་པ། ར་ཡི་སྒྲ་ལས་དྲངས་ན་ཆགས་པ། པ་ཡི་སྒྲ་ལས་དྲངས་ན་དོན་དམ་
པ། ཙ་ཡི་སྒྲ་ལས་དྲངས་ན་སྤྱོད་པ། ན་ཡི་སྒྲ་ལས་དྲངས་ན་སྤྱོད་པའི་མཚན་
དང་ལྡན་པ་སྟེ། དོན་ལ་འདོད་པའི་དོན་ལ་ཆགས་པ་དོན་དམ་པའི་བདེན་པ་ལ་སྤྱོད་
92



མཚན་བརྗོད་ཊིཀ།
པ་བྱ་བ་ཡིན་གསུངས། དེ་ལྟར་བྱང་སེམས་རྡོ་རྗེའི་ཡེ་ཤེས་སེམས་དཔའ་ཨ་ར་པ་
ཙ་ནའི་སྐུ་དེ་ཡོན་ཏན་ཅན་དུ་བཞག་ནས། དེའི་ཡོན་ཏན་གྱི་མཚན་གྱི་སྒོ་ནས་
བརྗོད་ན། འདི་ལྟར་སངས་རྒྱས་བཅོམ་ལྡན་འདས་ཞེས་པ་ནས་ཐེག་པ་ཆེན་པོའི་
ཚུལ་གྱི་མཆོག་ཅེས་བྱ་བའི་བར་དུ་བྱང་སེམས་རྡོ་རྗེའི་མཚན་དུ་བྱུང་བའོ། །ཡ་ཏེ་
ན་མ༔ ཞེས་པ་ནི་དྲུག་ཀ་ལ་གདགས་ཏེ། ཨོཾ་བཛྲ་ཏཱིཀ་ཡ་ཏེ་ན་མ་ཞེས་པ་ལ་
སོགས་པའོ། །གཞུང་ཚད་ནི་ཚིགས་སུ་བཅད་པ་གསུམ་མོ། །འཕགས་པ་
འཇམ་དཔལ་གྱི་ཊིཀ་ལས། སྒྱུ་འཕྲུལ་དྲ་བ་མངོན་པར་བྱང་ཆུབ་པའི་ལེའུ་སྟེ་བཞི་
པའོ།། །།
98



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
ལེའུ་ལྔ་པ་འདི་ལ་དགེ་བཤེས་བྱེ་མ་ལུང་པའི་བཞེད་པས། ཁྱད་པར་བཅུ་
གཉིས་སུ་གསུངས་ཏེ། དང་པོ་དེ་ཁོ་ན་ཉིད་ཀྱི་ཁྱད་པར་ནི། འཇམ་དཔལ་ཡེ་
ཤེས་སེམས་དཔའ་འཚང་མ་རྒྱས་པའི་དུས་སུ་རྒྱུ་བྱང་ཆུབ་མཆོག་ཏུ་སེམས་བསྐྱེད་ནས་
བསྐལ་པ་གྲངས་མེད་པ་གསུམ་དུ་ཚོགས་གཉིས་གསོག་པའི་དུས་ན་རང་གི་ཤེས་
པའི་སྤྱི་དེ་ལ་སྒྲོ་འདོགས་མི་འདྲ་བ་བཞི་བཅད་དོ། །དེ་ཡང་ཡུལ་དང་ཡུལ་ཅན་དུ་
དམིགས་པ། རྒྱུ་ལ་མཚན་མར་འཛིན་པ། ལོག་པའི་སྨོན་ལམ། ཕྱིན་ཅི་ལོག་
ཏུ་འདུ་བྱེད་པ་དེ་རྣམས་ཀྱི་སྒྲོ་འདོགས་གཅོད་པའི་དོན་དུ། རྣམ་པར་ཐར་པའི་སྒོ་
སྟོང་པ་ཉིད་ལ་སོགས་པ་རྣམ་པར་ཐར་པའི་སྒོ་བཞི་བསྒོམས་པས་རིག་པའི་ཡེ་ཤེས་
རྣམ་པ་ལྔ་བསྐྱེད་དེ། དེ་ཉིད་ལ་ནང་དུ་འཛིན་པར་བྱེད་པ་ལ་སོགས་པའི་སྒྲོ་འདོགས་
བཅུ་དྲུག་བཅད་དུ་ཡོད་དོ། །དེའི་གཉེན་པོར་ནང་སྟོང་པ་ཉིད་ལ་སོགས་པ་སྟོང་པ་
ཉིད་བཅུ་དྲུག་བསྒོམ། སྒྲོ་འདོགས་དེ་ཉིད་ལ་ནང་སྟོང་པ་ཉིད་ལ་སོགས་པའི་ཡེ་
ཤེས་ཀྱི་ཆ་དང་བཅས་པ་བཅུ་དྲུག་བསྒོམ། དེ་ལྟར་བསྒོམ་པ་ལ་སེར་སྣ་དང་ཚུལ་
ཁྲིམས་འཆལ་བ་ལ་སོགས་པའི་གཉེན་པོར་སྦྱིན་པ་དང་ཚུལ་ཁྲིམས་ཀྱི་ཕ་རོལ་ཏུ་ཕྱིན་
པ་ལ་སོགས་པ་བརྒྱད་ལམ་དུ་སྤྱད། དེའི་དུས་སུ་སྟོབས་ལྔ། ཚོགས་ཀྱི་ལམ་



མཚན་བརྗོད་ཊིཀ།
གྱི་ཡེ་ཤེས། མཐོང་བ་ལམ་གྱི་ཡེ་ཤེས། སྒོམ་པ་ལམ་གྱི་ཡེ་ཤེས་རྣམས་བགྲོད་
པས་འབྲས་བུ་གཟུགས་མེད་ཆོས་ཀྱི་སྐུ་ཐོབ། གཟུགས་མེད་གཟུགས་ཅན་དུ་བྱིན་
གྱིས་བརླབས་པས་ཡེ་ཤེས་ལྔ་པོ་རིགས་ལྔར་བྱུང་། རྣམ་པར་ཐར་པའི་སྒོ་བཞི་པོ་
རྡོ་རྗེ་སེམས་མ་ལ་སོགས་པའི་ཡུམ་བཞིར་བྱུང་། ནང་སྟོང་པ་ཉིད་ལ་སོགས་པ་
བཅུ་དྲུག་པོ་རྡོ་རྗེ་སེམས་དཔའ་བཅུ་དྲུག་ཏུ་བྱུང་། སྟོང་པ་ཉིད་ཡེ་ཤེས་ཀྱི་ཆ་དང་
བཅས་པ་བཅུ་དྲུག་པོ་དེ་བྱམས་པ་སོགས་ཐབས་ཀྱི་སེམས་དཔའ་བཅུ་དྲུག་ཏུ་བྱུང་།
ཕ་རོལ་ཏུ་ཕྱིན་པ་བརྒྱད་པོ་དེ་སྒེག་མོ་ལ་སོགས་པ་བརྒྱད་དུ་བྱུང་། སྟོབས་ལྔ་དང་
ཡེ་ཤེས་བཞི་པོ་དེ་ལྕགས་ཀྱུ་ལ་སོགས་པ་སྒོ་བ་བཞིར་བྱུང་བའོ། །དེ་ཡང་རྗེས་
འཇུག་ཉམས་སུ་ལེན་པའི་དུས་སུ་ནི་དེ་ལྟར་བསྒོམ་མི་དགོས་ཏེ། ལྷ་ལྔ་བཅུ་རྩ་
གསུམ་པོ་དེ་ཉིད་བསྒོམ་པས་འབྲས་བུ་གཟུགས་མེད་ཆོས་ཀྱི་སྐུ་ཐོབ། གཟུགས་
མེད་གཟུགས་ཅན་དུ་སྤྲུལ་པའི་དུས་སུ་ཡང་ལྷ་ལྔ་བཅུ་རྩ་གསུམ་དུ་སྤྲུལ་ནུས་
པའོ། །
གཉིས་པ་དཀྱིལ་འཁོར་གྱི་ཁྱད་པར་ནི། དབུས་དཀར་བ། ཤར་སྔོ།
ལྷོ་སེར། ནུབ་དམར། བྱང་ལྗང་ཁུའོ། །
100



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
-
-
--
གསུམ་པ་རིགས་ཀྱི་ཁྱད་པར་ནི། རིགས་ལྔ། ཡེ་ཤེས་ལྔ། སྐུ་ལྔ་
ཐམས་ཅད་སྡུད་པས་རིགས་བསྡུས་པའོ། །
བཞི་པ་གཞིའི་བུདྡྷའི་ཁྱད་པར་ནི། རྣམ་པར་སྣང་མཛོད་ཞལ་བཞི་ཕྱག་
བརྒྱད་པའོ། །
ལྔ་པ་དང་པོའི་བུདྡྷའི་ཁྱད་པར་ནི། ཞལ་ལྔ་ཕྱག་བརྒྱད་པ་སྐུ་མདོག་དཀར་
པོ། དྲུག་པ་ཤེས་རབ་འཁོར་ལོའི་ཁྱད་པར་ནི། རྩིབས་དྲུག་པའོ། །
བདུན་པ་ཡེ་ཤེས་སེམས་དཔའི་ཁྱད་པར་ནི། སྐུ་མདོག་དཀར་པོ་ཞལ་
དྲུག་ཕྱག་གཉིས་པའོ། །
བརྒྱད་པ་ཐུགས་ཀའི་ས་བོན་གྱི་ཁྱད་པར་ནི། ཨ་དཀར་པོའོ། །
དགུ་པ་འཁོར་གྱི་ལྷའི་ཁྱད་པར་ནི། ཤར་ཕྱོགས་ཐམས་ཅད་སྔོན་པོ།
ལྷོ་སེར། ནུབ་དམར། བྱང་ལྗང་ཁུའོ། །
བཅུ་པ་གཞུང་ཚད་ཀྱི་ཁྱད་པར་ནི། འདི་ལྟར་སངས་བཅོམ་ལྡན་འདས་
ནས། ཐེག་པ་ཆེན་པོའི་ཚུལ་གྱི་མཆོག་གི་བར་དུ་ཚིགས་སུ་བཅད་པ་བཅུ་
བཞིའོ། །བཅུ་གཅིག་པ་མཚན་གྱི་ཁྱད་པར་ནི། མཚན་(བརྒྱ་)བརྒྱད་བཅུ་རྩ་
101



མཚན་བརྗོད་ཊིཀ།
དྲུག་གོ །
བཅུ་གཉིས་པ་མན་ངག་གི་ཁྱད་པར་ནི། རྡོ་རྗེ་དབྱིངས་ཀྱི་དཀྱིལ་འཁོར་
དེ་བསྒྲུབ་བྱར་བཞག་ནས། དེ་བསྒྲུབ་པའི་ཐབས་ལ་མཚན་གཞན་གྱི་དོན་དུ་
བསྒྲུབ་པ་དང་། རང་གི་དོན་དུ་བསྒྲུབ་པའོ། །དང་པོ་ལ་དབང་བསྐུར་བ་དང་།
རབ་ཏུ་གནས་པ་དང་། སྦྱིན་སྲེག་གི་སྒོ་ནས་གཞན་གྱི་དོན་བྱ་བའོ། །རང་གི་
དོན་ལ་བསྐྱེད་པའི་རིམ་པ་དང་། རྫོགས་པའི་རིམ་པའོ། །དང་པོ་ལ།, སྒོམ་
པ་གཙོའི་བསྐྱེད་རིམ་དང༌། བཟླས་པའི་གཙོ་བོའི་དང་། སྦྱིན་སྲེག་གཙོ་བོའི་
བསྐྱེད་རིམ་མོ། །རྫོགས་རིམ་ལ་སྒོམ་པ་གཙོ་བོའི་དང་། བཟླས་པ་གཙོའི་བོ་
དང་། སྦྱིན་སྲེག་གཙོ་བོའི་རྫོགས་རིམ་མོ། །
སྤུ་རངས་པའི་ཞལ་ནས། དེ་ངག་དོན་མང་བ་ཡིན་གསུངས། སྤྱི་
རངས་པས་ལེའུ་འདི་ལ་བཞི་ལས། དང་པོ་དགོས་པའི་དོན་ནི་གདུལ་བྱ་དུག་ལྔ་
ཆ་མཉམ་པ་དང་བག་ལ་ཉལ་བ་གཉིས་ཀྱིས་རང་གི་དོན་མ་ལུས་པར་བསྒྲུབ་ཏུ་
འཇུག་པའི་དགོས་པའོ། །བསྡུས་དོན་ལ་གསུམ་ལས་དང་པོ་ཡེ་ཤེས་སེམས་དཔའི་
མཚན་བསྟན་ཏེ། དེ་ལ་ཡེ་ཤེས་སེམས་དཔའི་མཚན་ཉིད་དང་། གནས་ས་དང་།
102



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
rས་ལ་
བསྐྱེད་པའི་ས་བོན་དང་། མན་ངག་གི་དོན་དང་། ཚིག་གི་དོན་ནོ། །དེ་ལ་
མཚན་ཉིད་ནི། དོན་རྟགས་གཉིས་ལས། དོན་གྱི་མཚན་ཉིད་ནི། ཡུལ་ཆོས་
ཉིད་སྟོང་པ་དང་ཡུལ་ཅན་རིག་པའི་ཡེ་ཤེས་དབྱེར་མེད་པའོ། །རྟགས་ཀྱི་མཚན་
ཉིད་ནི། ཞལ་དྲུག་ཕྱག་གཉིས་པའི་སྐུར་བྱུང་བའོ། །གནས་ས་ནི་དོན་གྱི་སངས་
རྒྱས་ཐམས་ཅད་ཀྱི་ཐུགས། སེམས་ཅན་ཐམས་ཅད་ཀྱི་སེམས་ཉིད་ལ་གནས་
པའོ། །དེ་ཡང་། སངས་རྒྱས་ཀུན་གྱི་ཐུགས་ལ་གནས། །སེམས་ཅན་ཀུན་
གྱི་ཡིད་ལ་འཇུག །ཅེས་པའོ། །རྟགས་ནི་ཤེས་རབ་ཀྱི་འཁོར་ལོའི་ལྟེ་བར་
བསྐྱེད་པའོ། །བསྐྱེད་པའི་ས་བོན་ནི་དོན་གྱི་ཡེ་ཤེས་སེམས་དཔའ་རྒྱུ་འདི་ལས་
བསྐྱེད་བྱ་བ་མེད་དེ། དེ་ཡང་། དང་པོ་སངས་རྒྱུ་མེད་པ་ཞེས་སོ། །རྟགས་
ཀྱི་ཡེ་ཤེས་སེམས་དཔའ་ནི། ཡི་གེ་ཨ་དཀར་པོ་ལས་བསྐྱེད་པའོ། །དེ་ལྟར་
ཡང་རྫོགས་པའི་བུདྡྷ་ཨ་ལས་འབྱུང་ཞེས་གསུངས་པས་སོ། །མན་ངག་གི་དོན་
ནི་གཞན་དང་འབྲེལ་བ་དང་མ་འབྲེལ་བའོ། །དང་པོ་ལ་ཤེས་རབ་འཁོར་ལོའི་
དབུས་སུ་རྗེ་བཙུན་སྔགས་ཀྱི་ཚུལ་དུ་བཞུགས་པའོ། །གཞན་དང་མ་འབྲེལ་བ་ལ་
ཡེ་ཤེས་སེམས་དཔའ་བསྒྲུབ་པ་རྒྱས་པ་དང་། བསྡུས་པ་གཉིས་ཏེ། གོང་གི་
103



མཚན་བརྗོད་ཊིཀ།
ལེའུ་བཞི་པ་དང་འདྲའོ། །
ཚིག་གི་དོན་ཞིག་སྙན་དུ་གསོལ་ན། དེ་ཡང་ཨ་ལི་བཅུ་གཉིས་ཀྱིས་
བུདྡྷའི་ཡོན་ཏན་གྱི་ས་བཅུ་གཉིས་མཚོན་ཏེ། དེ་གང་ལ་མཚོན་ན་སྦི་ཌོ་ལ་སོགས་
པས་སངས་རྒྱས་ཐམས་ཅད་ཀྱི་ཐུགས་ལ་ང་གནས་སོ། །དེ་ཡང་དོན་གྱི་བུདྡྷའི་
ཡོན་ཏན་གྱི་ས་བཅུ་གཉིས། རྟགས་ཨ་ལི་བཅུ་གཉིས་ལས་སྐུར་མི་གནས་སམ་
ཞེ་ན། བཛྲ་ཏཱི་ཀ་ལ་སོགས་པས་དོན་སངས་རྒྱས་ཀྱི་ཡོན་ཏན་གྱི་ས་བཅུ་གཉིས་
པོ་དེ་རྟགས་རིགས་བསྡུས་ཀྱི་ཡེ་ཤེས་སེམས་དཔའི་སྐུར་བྱུང་། སྐུ་དེ་ཡོན་ཏན་
ཅན་དུ་བཞག་ནས། དེའི་ཡོན་ཏན་གྱི་མཚན་གྱི་སྒོ་ནས་བསྟོད་དེ། དེ་ཡང་འདི་
ལྟར་ནི་མཚམས་སྦྱོར་གྱི་ཚིག་སྟེ། སྔོན་འབྱུང་དུ་འདི་ལྟར་འཆད། རྗེས་འཇུག་ཏུ་
འདི་ལྟར་བསྒོམ་དང་འདི་ལྟར་བཀླག་གོ །འདི་ལྟར་སྒོམ་པ་ནི་རང་བྱིན་གྱིས་
བརླབ་པ་ཤེས་རབ་ཀྱི་འཁོར་ལོ། བསམ་གཏན་བཞི། རིམ་པ་ཏིང་ངེ་འཛིན།
ནམ་ཀ་ལམ་འཁྱེར་འདི་ལྟར་བསྒོམ། འདི་ལྟར་བཀླག་པ་ནི་ཆེ་བའི་ཡོན་ཏན།
ཟབ་མོ་གསང་སྔགས་མི་རྟོག་པའི་ཡེ་ཤེས་འདི་ལྟར་བཀླག་པའོ། །ཡེ་ཤེས་སེམས་
དཔའ་དེ་ལ་ཁྱོད་ནི་སངས་རྒྱས་ལགས་སོ་ཞེས་བྱ། དེ་ཡང་ཤེས་བྱ་ཇི་ལྟ་བ་དང་
104



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
ཇི་སྙེད་པའི་དོན་རྟོགས་ཤིང་ཁོང་དུ་ཆུད་པས་སོ། །ཁྱོད་ནི་བཅོམ་ལྡན་འདས་
ལགས་སོ་ཞེས་བྱ། དེ་ཡང་བདུད་བཞི་བཅོམ་ཞིང་དབང་ཕྱུག་ལ་སོགས་པའི་ཡོན་
ཏན་དྲུག་དང་ལྡན་པས་སོ། །ཁྱོད་ནི་རྫོགས་པའི་སངས་རྒྱས་ལགས་སོ། །
དེ་ཡང་རང་གི་དོན་དང་གཞན་གྱི་དོན་མ་ལུས་པར་རྫོགས་ཤིང་སྤང་བྱ་ཐམས་ཅད་
སྤངས་ནས་ཡེ་ཤེས་ཀྱི་དོན་རྒྱས་པའོ། །ཡང་ན་གཉིས་མེད་གཅིག་པོ་དེ་ལ་ཡོན་
ཏན་གྱི་མཚན་བརྒྱ་བཅུ་རྩ་གཉིས་རྫོགས་པའོ། །ཁྱོད་ནི་ཨ་ལས་འབྱུང་བ་ལགས་
སོ། །ཞེས་བྱ། དེ་ཡང་དོན་དུ་ཨས་སྐྱེ་མེད་མཚོན་ལ་སྐྱེ་མེད་གོམས་པས་བྱུང་
བ་ཡང་ཁྱོད་ཡིན་ཞེས་སོ། །རྟགས་ཨ་དཀར་པོ་ལས་བྱུང་བས་སོ། །མིང་
འདོགས་དེ་ཡང་འགྲེལ་པའི་མཚམས་སྦྱོར་ནས་སྤྲོ་བ་ལ་སོགས་པ་གསུངས་པ་ཞེས་
པས་སྤྲོ་བ་དེ་ཡང་གཞིའི་སངས་རྒྱས་དང༌། དང་པོའི་སངས་རྒྱས་དང་། ཤེས་
རབ་ཀྱི་འཁོར་ལོ་ལས་འོད་མི་སྤྲོ་སྟེ། ཡེ་ཤེས་སེམས་དཔའ་ཁོ་ན་ལས་འོད་སྤྲོ་
བས་སྤྲོ་གཞི་ཡེ་ཤེས་སེམས་དཔའི་མཚན་ནས་བརྗོད་པའོ། །
ད་ནི་སྤྲོ་ས་ཡི་གེ་ཨའི་མཚན་ནས་བརྗོད་པ་སྟོན་ཏེ། དེ་ཡང་ཨའི་དབྱེ་
བ་དང་། མཚན་ཉིད་དང་། ངེས་ཚིག་དང་། མཛད་པའི་འཕྲིན་ལས་དང་།
105



མཚན་བརྗོད་ཊིཀ།
་་
སྐུར་ཝལ་གྱིས་བསྐྱེད། དེའི་སྙིང་ཀར་ཉི་ཟླ་ཁ་སྦྱར་གྱི་དབུས་སུ་རང་རིག་སྐྱེ་མེད་
ཨ་དཀར་པོ་འོད་འབར་བ་བསྒོམ་ལ། ཨ་དེ་ལས་རིགས་བསྡུས་ཀྱི་མཚན་ཁ་དོག་
སྣ་ཚོགས་པ་ཡིག་འབྲུ་སྤྲོ། དེའི་རྗེས་ལ་དེ་བཞིན་གཤེགས་པའི་མཚན་གྱི་སྔགས་
དཀར་པོ་སྤྲོ། དེ་ནས་སྔོན་པོ། དེ་ནས་ཡིག་འབྲུ་དམར་པོ། དེ་ནས་སེར་པོ།
དེ་ནས་ལྗང་ཀུ་སྤྲོས་ལ་འཇིག་རྟེན་གྱི་ཁམས་ཀུན་ཁྱབ་པར་བྱས་ཏེ་སངས་རྒྱས་ལ་
ཕོག་པས་ཐུགས་མཉེས་པར་བྱས། སེམས་ཅན་ལ་ཕོག་པས་སེམས་ཅན་གྱི་
སྡིག་སྒྲིབ་སྦྱངས་པར་བསམ། དེ་ལྟར་བུདྡྷ་མཆོད་པ་དང་མ་སཏཱའི་དོན་བྱེད་
བཞིན་པ་དང་བཅས་པའི་སྔགས་ཀྱི་ཡིག་འབྲུ་སོ་སོ་ལས་རང་རང་གི་སྒྲ་བྱུང་བས།
དེ་ལྟ་བུའི་མཚན་གྱི་སྔགས་ཀྱི་ཡི་གེས་འཇིག་རྟེན་གྱི་ཁམས་ཐམས་ཅད་གང་བ་ལ་
དམིགས་པ་གཏད་དེ་ཇི་སྲིད་མི་སྐྱོའི་བར་དུ་གདོན་པར་བྱའོ། །སྐྱོ་བར་གྱུར་ན་ཡིག་
འབྲུ་ཐམས་ཅད་ཐུགས་ཀའི་ཨ་ལ་བསྡུས་ཏེ། ཡེ་ཤེས་སེམས་དཔའ་དང་པོའི་སངས་
རྒྱས་སུ་བསྒྱུར་ལ་ལྡང་བར་བྱའོ། །
རྡོ་རྗེ་དཀྱིལ་ཀྲུང་རྫོགས་སངས་རྒྱས་ཀྱིས་གཙོ་བོ་སུམ་བརྩེགས་པའི་
ཞབས་རྡོ་རྗེའི་དཀྱིལ་ཀྲུང་དུ་བཞུགས་པ་(བསྒོམ)་ཟིན། སངས་རྒྱས་འགྲོ་བའི་



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
བསྒྲུབ་པ་ནི་ཉའི་ནུབ་མོ། རྗེ་བཙུན་ཡེ་ཤེས་སེམས་དཔའ་ལ་པུ་ཛ་རྒྱ་ཆེན་པོ་བྱས་
ཏེ། མཚན་ཐོག་ཐག་ཏུ་ཨ་བཟླས་པས་ཐོ་རངས་ཡེ་ཤེས་སེམས་དཔའ་བྱོན་ནས་
རིགས་ཀྱི་བུ་ལེགས་སོ་ཟེར་ནས། ཕྱག་གིས་ཉུག་པ་དང་ལུང་བསྟན་པ་འབྱུང་
ངོ༌། །
དེ་ནས་ལས་ལ་སྦྱར་བ་ནི། མིག་ལ་ཨ་བསྒོམས་ཏེ། ཨ་བཟླས་ན་
མིག་གི་མངོན་པར་ཤེས་པ་འབྱུང་། དེས་འགྲེའོ། །ཨའི་མན་ངག་མདོར་བསྡུས་
ནི་སྐད་ཅིག་ལས་བདག་དང་དངོས་པོ་སྟོང་པ་ཉིད་དུ་བསྒོམ། དེའི་ངང་ལས་ཨ་
དཀར་པོ་དུས་གསུམ་གྱི་སངས་རྒྱས་ཐམས་ཅད་ཀྱི་གཟུགས་བརྙན་འཆར་བ་ཞིག་
བསྒོམ། དེ་ལས་སྐྱོ་ན་ཨ་དེ་ལས་སྐྱེ་མེད་ཀྱི་རང་སྒྲ་དྲག་པར་བསམས་ལ་ཡང་
སྙིང་ནུས་ཚད་དུ་བཟླའོ། །དེ་ལས་སྐྱོ་ན་སྟོང་པར་བསྒོམས་ཏེ། དེའི་ངང་ལས་
དང་པོའི་སངས་རྒྱས་སུ་ལངས་ནས་སྤྱོད་ལམ་ཅི་རིགས་སུ་བྱའོ། །ཚིག་གི་དོན་
ནི་ཨ་ནི་ཚིག་གཅིག་གིས་རྟགས་ཀྱི་ཨ་བསྟན་ཏེ། ཨ་ནི་ཡེ་ཤེས་སེམས་དཔའི་
ཐུགས་ཀའི་ཨའོ། །ཡིག་འབྲུ་ཀུན་(སྤྱོད་ནི་དབྱངས་ཡིག་དང་གསལ་བྱེད་དོ། །
མཆོག་ནི་དེ་རྣམས་ཀྱི་སྲོག་གམ་ཐོག་མར་བྱུང་བས་སོ། །དོན་ཆེན་ནི་མཛད་
107



མཚན་བརྗོད་ཊིཀ།
པའི་འཕྲིན་ལས་ཏེ། དེ་ཡང་དོན་གྱི་ཡི་གེ་ཨ་སྟེ། དེ་ཡང་ཡི་གེ་ནི་ཨཀ་ཥར་
ཞེས་པ་སྟེ། ཀ་ཥར་ནི་འགྱུར་བའོ། །ཨས་བཀག་པས་འགྱུར་བ་མེད་པ་སྟེ།
དོན་ལ་ཆོས་ཀྱི་དབྱིངས་སྟོང་ཉིད་དེ་མི་འགྱུར་བར་གནས་པས་དམ་པ་(ཡིན་ཞེས་)
པའོ། །གོང་གི་འོད་ཟེར་སྤྲོ་བ་དེ་ཡེ་ཤེས་སེམས་དཔའི་དབུའི་གཙུག་ཏོར་ལས་འོད་
ཟེར་སྤྲོའམ། ཞབས་གདན་ཁྲི་ལས་འོད་ཟེར་སྤྲོའམ། རང་བཞིན་གྱི་འོད་འདོམ་
གང་བ་ལས་སྤྲོའམ་སྟེ། དེ་རྣམས་ལས་མི་སྤྲོ་བར་ཐུགས་ཀའི་ཟླ་བའི་དཀྱིལ་འཁོར་
གྱི་ཨ་ལས་སྤྲོ་བས་ཡི་གེ་ཨའི་མཚན་ནས་བརྗོད་པའོ། ། །
ད་ནི་སྤྲོ་རྒྱུ་འཁོར་གྱི་ལྷའི་མཚན་ནས་བརྗོད་པ་སྟོན་ཏེ། དེ་ལ་ཡང་དྲུག་
ཡོད་པ་ལས། དང་པོར་ཡུམ་བཞིའི་མཚན་ནས་བརྗོད་པའོ། །དེ་ཡང་ཡུམ་
བཞིའི་མཚན་ཉིད་དང་། ཡུམ་དུ་བཞག་པའི་འཐད་པ་དང་། བསྐྱེད་པའི་ས་བོན་
དང༌། ཕྲིན་ལས་དང་། ཐབས་ཤེས་རབ་ཏུ་བཞག་པའི་འཐད་པ་དང་། མན་
ངག་དང་། ཚིག་གི་དོན་ནོ། །མཚན་ཉིད་ལ་དོན་གྱི་མཚན་ཉིད་རྣམ་པར་ཐར་
པའི་སྒོ་བཞི། རྟགས་ཡུམ་བཞིའོ། །དེ་ཡང་སྟོང་གཞི་མེ་ལོང་ལྟ་བུའི་ཡེ་ཤེས་
ལ་སྟོང་རྒྱུའམ་མི་མཐུན་པའི་ཕྱོགས་ཡུལ་དང་ཡུལ་ཅན་དུ་དམིགས་པ། དེས་
108



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
སྟོང་པའི་གཉེན་པོར་རྣམ་པར་ཐར་པའི་སྟོང་པ་ཉིད། རྟགས་རྡོ་རྗེ་སེམས་མའོ། །
དེ་ཉིད་རྣམ་པར་ཐར་པའི་སྒོ་སྟོང་པ་ཉིད་དུ་བྱུང་། དེ་ཉིད་རྡོ་རྗེ་སེམས་མར་བྱུང་སྟེ།
དཔེར་ན་ཆུ་ཉིད་རླབས་སུ་བྱུང་ལ་རླབས་ཉིད་ཆུར་རོ་གཅིག་པ་དང་འདྲའོ། །ཡང་
སྟོང་གཞི་མཉམ་པ་ཉིད་ཀྱི་ཡེ་ཤེས་ལ་སྟོང་རྒྱུའམ་མི་མཐུན་པའི་ཕྱོགས་རྒྱུ་ལ་
མཚན་མར་འཛིན་པ། དེས་སྟོང་པའི་གཉེན་པོར་རྣམ་པར་ཐར་པའི་སྒོ་མཚན་མ་
མེད་པ། རྟགས་རིན་ཆེན་སེམས་མའོ། །དེ་ཉིད་རྣམ་པར་ཐར་པའི་སྒོ་མཚན་མ་
མེད་པ་ལ་སོགས་པ་འགྲེའོ། །ཡང་སྟོང་གཞི་སོ་སོ་ཀུན་ཏུ་རྟོག་པའི་ཡེ་ཤེས་ལ་
སྟོང་རྒྱུའམ་མི་མཐུན་པའི་ཕྱོགས་ལོག་པའི་སྨོན་ལམ། དེས་སྟོང་པའི་གཉེན་པོར་
རྣམ་པར་ཐར་པའི་སྒོ་སྨོན་པ་མེད་པ། རྟགས་ཆོས་ཀྱི་སེམས་མ། དོན་རྟགས་
ཀྱི་འབྲེལ་གོང་དང་འདྲ། ཡང་སྟོང་གཞི་བྱ་བ་གྲུབ་པའི་ཡེ་ཤེས་ལ་སྟོང་རྒྱུ་ཕྱིན་ཅི་
ལོག་ཏུ་འདུ་བྱེད་པ། དེས་སྟོང་པའི་གཉེན་པོར་རྣམ་པར་ཐར་པའི་སྒོ་ཐབས་ལ་མཁས་
པ། རྟགས་ལས་ཀྱི་སེམས་མ། འབྲེལ་གོང་དང་འདྲའོ། །དེ་ཡང་རྟགས་སྐུར་
བྱུང་བ་ལ་ཐུན་མོང་གི་ཆོས་དང་། ཁྱད་པར་གྱི་ཆོས་སོ། །ཐུན་མོང་གི་ཆོས་ལ་
བཞི་སྟེ། གདན་ཟླ་བའི་ད་ལ། བཞུགས་ཚུལ་སེམས་དཔའི་དཀྱིལ་མོ་ཀྲུང་།
109



མཚན་བརྗོད་ཊིཀ།
དར་དང་ནོར་བུ་རིན་པོ་ཆེའི་རྒྱན། འོད་ཀྱི་དཀྱིལ་འཁོར་ཐུན་མོང་བའོ། །ཁྱད་
པར་ནི། བཞུགས་ས། མཚན། སྐུ་མདོག རིགས། དབུ་རྒྱན། ཕྱག་
མཚན་དང་དྲུག་གིས་ཁྱད་པར་དུ་བྱས་པའོ། །ཡུམ་དུ་བཞག་པའི་འཐད་པ་ནི།
བསྐྱེད་པའི་ཡུམ་དང་གསོ་བའི་ཡུམ་ལས་འདིར་ནི་བསྐྱེད་པའི་ཡུམ་སྟེ། དེ་ཡང་
རྣམ་པར་ཐར་པའི་སྒོ་བཞིས་རིག་པའི་ཡེ་ཤེས་ལྔ་བསྐྱེད། དེ་ལས་དཀྱིལ་འཁོར་
གྱི་ལྷ་ཚོགས་འབྱུང་བའོ། །དེ་ཡང་རྣམ་པར་ཐར་པའི་སྒོ་བཞི་ལོག་ན་རིག་པའི་ཡེ་
ཤེས་ལོག དེ་ལོག་ན་དཀྱིལ་འཁོར་གྱི་ལྷ་མི་འབྱུང་བའོ། །བསྐྱེད་པའི་ས་བོན་ནི་
ཨ་ཨཱ་ཨི་ཨཱི་ལས་བསྐྱེད་པའོ། །འཕྲིན་ལས་ནི་ཐུན་མོང་གི་མཛད་པ་དང་། ཁྱད་
པར་གྱི་མཛད་པའོ། །ཐུན་མོང་གི་མཛད་པ་བཅུ་གཉིས་སོ། །ཁྱད་པར་ནི་རྡོ་རྗེ་
སེམས་མས་བྱང་ཆུབ་སེམས་ལ་སྦྱོར། རིན་ཆེན་སེམས་མས་སྦྱིན་པ། ཆོས་ཀྱི་
སེམས་མས་ཤེས་རབ། ལས་ཀྱི་སེམས་མས་བརྩོན་འགྲུས་ལ་སྦྱོར་བའོ། །དེ་
ལྟར་ཡང་ལུང་མཐུན་པ་རྣལ་འབྱོར་གྱི་རྒྱུད་ནས། བྱང་ཆུབ་སེམས་མའི་མཐུ་ཡིས་
ནི། །ཕ་རོལ་སངས་རྒྱས་ཉིད་དུ་སྦྱོར། །དེ་བས་ཕ་རོལ་ཕྱིན་ལྡན་མ། །རྡོ་རྗེ་
སེམས་མ་ཤེས་པར་བྱ། །སྦྱིན་པ་སྤྱོད་ལམ་མཐུ་ཡིས་ནི། །ཤེས་རབ་བརྩོན་
110



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
འགྲུས་གོང་གིས་འགྲེ།
ཐབས་ཤེས་རབ་ཏུ་བཞག་པའི་འཐད་པ་ནི། མི་བསྐྱོད་པ་ལ་སོགས་པ་
རིགས་བཞི་ཐབས། ཡུམ་བཞི་ཤེས་རབ། གཉིས་སུ་མེད་པའི་རྟགས་སུ་འཁོར་
ལོ་རྩིབས་བརྒྱད་ལ་བཀོད་པས་ཐབས་ཤེས་རབ་དབྱེར་མེད་མཚོན་ནོ། །མན་ངག་
ནི་གཞན་དང་འབྲེལ་བ་དང་མ་འབྲེལ་བའོ། །འབྲེལ་བ་ནི་གསང་ལྡན་དུ་བསྐྱེད་རྒྱུའི་
ཆོས་གསུམ་བསྐྱེད་ཐབས་ཀྱི་ཆོས་བཅུ་གཉིས་ཀྱིས་བསྐྱེད་པའི་དུས་སུ་རྡོ་རྗེ་དང་
རིན་པོ་ཆེར་རྡོ་རྗེ་སེམས་མ་ལ་སོགས་པའི་སྐུ་སྦས་པའི་ཚུལ་དུ་བསྐྱེད་པ་ནི་དཀྱིལ་
འཁོར་རྒྱལ་མཆོག་ཏུ་རྗེ་བཙུན་སྐུའི་ཚུལ་དུ་བཞུགས་པའོ། །ཟབ་མོ་གསང་
སྔགས་དུས་སུ་སྤྲོ་བ་མཛད། བསྡུས་ཏེ་བསྟན་པ་དགོད་པའི་དུས་སུ་ཤར་ལྷོ་ནས་
ཀྱི་མཚམས་རྣམས་ཁོང་ནས་འབྱུང་བ་ལ་སོགས་པའི་ཚིགས་རྐང་བཞི་རིམ་པ་བཞིན་
དུ་སྔོན་པོ། སེར་པོ། དམར་པོ། ལྗང་ཀུའི་ཁ་དོག་རྣམས་སུ་དགོད་པ་ནི་རྗེ་
བཙུན་སྔགས་ཀྱི་ཚུལ་དུ་བཞུགས་པའོ། །གཞན་དང་མ་འབྲེལ་བ་ནི་རྡོ་རྗེ་སེམས་
མ་ལ་སྒྲུབ་ཐབས་རྒྱས་པ་དང་བསྡུས་པའོ། །དང་པོ་ལ་ཁྲུས་དང་། ཆུ་སྦྱིན་བྱས་
ནས་སྟན་ལ་འདུག་སྟེ། སྲུང་བ་མདོར་བསྡུས་བསྒོམ། རྡོ་རྗེ་སེམས་མ་ལ་
111



མཚན་བརྗོད་ཊིཀ།
སངས་རྒྱས་དང་བྱང་ཆུབ་སེམས་དཔས་བསྐོར་བ་སྤྱན་དྲངས་ལ་བདུན་རྣམ་དག་
དང༌། སྡོམ་པ་བཟུང་བ་དང་། ཡེ་ཤེས་མདོར་བསྡུས་དང་། གདན་བསྒོམ་
པ་གོང་དང་འདྲ། དེའི་སྟེང་དུ་ཨ་དང་རྡོ་རྗེ་ལས་རྡོ་རྗེ་སེམས་མ་སྐུ་མདོག་སྔོན་མོ།
ཕྱག་ན་རྡོ་རྗེ་བསྣམས་པ་ཞིག་བསྐྱེད། དེའི་ཐུགས་ཀར་ཟླ་བ་ལ་ཨ། དེ་ལ་ཡང་
སྙིང་གིས་བསྐོར་བ་ཞིག་བསྒོམ། དེའི་སྤྲོ་བསྡུ་དང་སེམས་འཛིན་ལུགས་གོང་དང་
འདྲ། དེ་ལ་སྐྱོ་ན་ཡང་སྙིང་བཟླ། དེ་ལ་སྐྱོ་ན་དང་པོའི་སངས་རྒྱས་སུ་ལངས་ཏེ་
སྤྱོད་ལམ་བྱ། བསྡུས་པ་གོང་གི་ཡེ་ཤེས་སེམས་དཔའི་བསྡུས་པ་དང་འདྲའོ། །
ཚིག་གི་དོན་ནི། ཁོང་ནས་འབྱུང་བ་སྐྱེ་བ་མེད་ཅེས་པ་རྡོ་རྗེ་སེམས་
མའི་མཚན་ཏེ། རྗེ་བཙུན་གྱིས་མི་འདུལ་བ་ལ་རྡོ་རྗེ་སེམས་མར་སྤྲུལ་ཏེ། དེ་ལ་
ཅིའི་ཕྱིར་དེ་སྐད་ཅེས་བྱ་ན་ཁོང་ནས་འབྱུང་བའི་ཨ་དེ་རྣམ་པར་ཐར་པའི་སྒོ་སྟོང་པ་ཉིད་
མཚོན་པ་དེ་ཉིད་ལ་སྐྱེ་བ་མེད་པའོ། །དེ་ཁོ་ན་ཉིད་དེ་ལས་བྱུང་བའི་ཡུམ་རྡོ་རྗེ་སེམས་
མ་ཡང་རྗེ་བཙུན་ཡིན་ཞེས་པའོ། །ཚིག་ཏུ་བརྗོད་པ་ནི་ངག་ཏུ་བརྗོད་པ། སྤངས་
པ་(སྟེ་)ནི་བརྗོད་པ་དང་བྲལ་བ་སྟེ། དོན་དུ་མཉམ་རྒྱུ་གསུམ་མཉམ་པ་གཅིག་ཏུ་
རོ་གཅིག་པའི་མཉམ་པ་ཉིད་ཀྱི་ཡེ་ཤེས་དེ་བསྐྱེད་པའི་རྒྱུ་རྣམ་པར་ཐར་པའི་སྒོ་
112



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
མཚན་མ་མེད་པ། དེ་ལས་གྲུབ་པའི་སྐུ་རིན་ཆེན་སེམས་མ་ཡིན་ཞེས་སོ། །
བརྗོད་པ་ཀུན་(གྱི)ནི་འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་དོ། །
རྒྱུ་
(ཡི་)ནི་སོ་སོར་ཀུན་ཏུ་རྟོགས་པའི་ཡེ་ཤེས་བསྐྱེད་པའི་རྒྱུ་རྣམ་པར་ཐར་པའི་སྒོ་སྨོན་
པ་མེད་པའོ། །མཆོག་ནི་དེ་ལས་གྲུབ་པའི་སྐུ་ཡུམ་ཆོས་ཀྱི་སེམས་མའོ། །ཚིག་
ཀུན་ནི་ལྷའི་སྐད་དང་ཀླུའི་སྐད་ལ་སོགས་པའོ། །(རབ་ཏུ་)གསལ་བར་བྱེད་ནི་
ལྷ་ལ་ལྷའི་སྐད་ཀྱིས་ཆོས་སྟོན། ཀླུ་ལ་ཀླུའི་སྐད་ཀྱིས་ཆོས་སྟོན་ཏེ། དེ་ལྟར་
ཡང་མདོ་ནས། ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་
མི་ཡི་སྐད་རྣམས་དང་། །འགྲོ་བ་ཀུན་གྱི་སྒྲ་སྐད་ཇི་ཙམ་པ། །ཐམས་ཅད་སྐད་
དུ་བདག་གིས་ཆོས་བསྟན་ཏོ། །ཞེས་སོ། །དེ་ལྟར་སེམས་ཅན་གྱི་དོན་བྱེད་པ་
ཡང་བྱ་བ་ནན་ཏན་གྱི་ཡེ་ཤེས་ཏེ། དེ་བསྐྱེད་པའི་རྒྱུ་རྣམ་པར་ཐར་པའི་སྒོ་ཐབས་ལ་
མཁས་པའོ། །དེ་ལས་གྲུབ་པའི་སྐུ་ཡུམ་ལས་ཀྱི་སེམས་མ་ཡིན་ཞེས་སོ། །
ད་ནི་གཉིས་པ་རྒྱལ་བ་རིགས་ལྔའི་མཚན་ནས་བརྗོད་པ་སྟོན་ཏེ། རྒྱལ་བ་
རིགས་ལྔའི་མཚན་ཉིད་དང་། གོ་རིམ་མ་ངེས་པའི་སྐྱོན་སྤང་བ་དང་། གཙོ་
འཁོར་དུ་བཞག་པའི་འཐད་པ་དང་། མཛད་པའི་འཕྲིན་ལས་དང་། ཐབས་ཤེས་
113



མཚན་བརྗོད་ཊིཀ།
རབ་ཏུ་བཞག་པའི་འཐད་པ་དང་། མན་ངག་གི་དོན་དང་། ཚིག་གི་དོན་ནོ། །
དེ་ལ་མཚན་ཉིད་ནི། དོན་གྱི་མཚན་ཉིད་ཡེ་ཤེས་ལྔ། རྟགས་རིགས་ལྔ་སྟེ།
དེ་ལ་རང་གི་ཤེས་པ་གཉིས་མེད་གཅིག་པོ་དེ་ལ་གསལ་ལ་རྟོག་པ་མེད་པའི་ཆ་
ནས་མེ་ལོང་ལྟ་བུའི་ཡེ་ཤེས། རྟགས་མི་བསྐྱོད་པ། གཉིས་མེད་གཅིག་པོ་དེ་
ཉིད་ལ་མཉམ་རྒྱུ་གསུམ་མཉམ་པ་གཅིག་ཏུ་རོ་གཅིག་པ་མཉམ་པ་ཉིད་ཀྱི་ཡེ་ཤེས།
རྟགས་རིན་ཆེན་འབྱུང་ལྡན། གཉིས་མེད་གཅིག་པོ་དེ་ཉིད་ལ་ཆོས་ཅན་སོ་སོར་ཕྱེ་
ནས། ཆོས་ཉིད་སོ་སོར་རྟོགས་པའི་སྒོ་ནས་སོ་སོར་རྟོགས་པའི་ཡེ་ཤེས། རྟགས་
སྣང་བ་མཐའ་ཡས། གཉིས་མེད་གཅིག་པོ་དེ་ཉིད་ལ་འབད་རྩོལ་ཅི་ཡང་མི་
མངའ་ཡང་སེམས་ཅན་ཐམས་ཅད་ཀྱི་དོན་བྱེད་པའི་སྒོ་ནས་བྱ་བ་ནན་ཏན་གྱི་ཡེ་ཤེས།
རྟགས་དོན་ཡོད་གྲུབ་པ། གཉིས་མེད་གཅིག་པོ་དེ་ཉིད་ཆོས་ཀྱི་དབྱིངས་སྟོང་པ་
ཉིད་ལ་བློ་ཅོག་འཇོག་ཏུ་འཇོག་པའི་སྒོ་ནས་ཆོས་ཀྱི་དབྱིངས་ཀྱི་ཡེ་ཤེས། རྟགས་
རྣམ་པར་སྣང་མཛད། དེ་ཉིད་ཆོས་ཀྱི་དབྱིངས་ཀྱི་ཡེ་ཤེས་སུ་བྱུང་ལ། དེ་ཉིད་
རྣམ་པར་སྣང་མཛོད་དུ་བྱུང་སྟེ། དཔེར་ན་ཆུ་ཉིད་རླབས་སུ་བྱུང་ལ་རླབས་ཉིད་ཆུར་
རོ་གཅིག་པ་དང་འདྲའོ། །རྟགས་རིགས་ལྔར་བྱུང་བ་དེ་ལ་ཐུན་མོང་གི་ཆོས་དང་།
114



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
ཁྱད་པར་གྱི་ཆོས་སོ། །ཐུན་མོང་ནི་དར་གྱི་ལྷོད་སྟན་ལ་སོགས་པ་གདན་ལྔ་ཐུན་
མོང་བ། བཞུགས་ཚུལ་རྡོ་རྗེ་དཀྱིལ་མོ་ཀྲུང་། རྒྱན་མི་མངའ་བ། རིན་པོ་ཆེའི་
དབུ་རྒྱན་ཐུན་མོང་བའོ། །ཁྱད་པར་གྱི་ཆོས་ནི་དྲུག་སྟེ། སེམས་ཅན་གྱི་གདན་
ལྔ་པོ་དེའི་ཁྱད་པར་དང༌། བཞུགས་ས་མི་འདྲ་བ། མཚན་མི་འདྲ་བ། རིགས་
མི་འདྲ་བ། སྐུ་མདོག་མི་འདྲ་བ། ཕྱག་རྒྱ་མི་འདྲ་བའོ། །གོ་རིམ་འཆོལ་བའི་
སྐྱོན་སྤང་ནི། འདིར་སྔོན་དུ་སྣང་བ་མཐའ་ཡས་བསྟན་པས་གོ་རིམ་འཆོལ་ཏེ། དེ་
ཡང་ལྷའི་སྐུའི་དབང་དུ་ན་སྔོན་དུ་རྣམ་པར་སྣང་མཛད་བསྒོམ། དེ་ནས་མི་བསྐྱོད་
པ། རིན་ཆེན་འབྱུང་ལྡན། སྣང་བ་མཐའ་ཡས། དོན་ཡོད་གྲུབ་པ་བསྒོམ་པ་
ལ། འདིར་སྣང་བ་མཐའ་ཡས་དང་པོར་བྱུང་བས་འཆོལ། བྱང་ཆུབ་པ་ལྔ་
བསྒོམ་པའི་དབང་དུ་ན། དང་པོ་མེ་ལོང་ལྟ་བུའི་ཡེ་ཤེས་བསྒོམ། དེ་ནས་མཉམ་
པ་ཉིད་ཀྱི་ཡེ་ཤེས་བསྒོམ། དེ་ནས་སོ་སོར་རྟོགས་པའི་ཡེ་ཤེས་བསྒོམ་པ་ལ།
འདིར་སྣང་བ་མཐའ་ཡས་སོ་སོར་རྟོགས་པའི་ཡེ་ཤེས་ཀྱི་རང་བཞིན་སྔོན་དུ་བསྟན་
པས་གོ་རིམ་འཆོལ་ཟེར། དེ་རིགས་པ་དང་ལུང་གི་སྒོ་ནས་མ་འཆོལ་ཏེ། དེ་
ཡང་རིགས་པ་ནི། གསང་སྔགས་ནི་གདུལ་བྱ་འདོད་ཆགས་ཅན་གྱི་དོན་དུ་གསུངས་
115



མཚན་བརྗོད་ཊིཀ།
ཏེ། སྐྱེས་བུ་འདོད་ཆགས་ཅན་དོན་དུ། །དེ་ཡི་བྱེད་པ་རྡོ་རྗེ་སེམས། །ཞེས་
གསུངས་པས། འདིར་འདོད་ཆགས་ཀྱི་ལྷ་སྣང་བ་མཐའ་ཡས་སྔོན་དུ་བསྟན་པ་
ཡིན། དེ་ནས་མི་བསྐྱོད་པ་བསྟན་པ་ནི། འདོད་ཆགས་ཅན་འདུལ་བའི་གསང་
སྔགས་ཀྱི་ཐེག་པ་དེར་མི་འཇུག་པ་རྣམས་ཚར་བཅད་ནས་འཇུག་པའི་དོན་དུ་བསྟན།
དེ་ནས་རྣམ་སྣང་བསྟན་པ་ནི། ཚར་བཅད་ནས་བཞག་ན་འཇིག་རྟེན་པའི་ཚར་བཅད་
པ་དང་འདྲ་སྟེ། དེའི་རྒྱུད་ལ་འབྱེད་པ་མེད་པའི་གཏི་མུག་བསྐྱེད་པར་བྱེད་པའི་དོན་
དུ་བསྟན། དེ་ནས་དོན་གྲུབ་བསྟན་པ་ནི། འབྱེད་པ་མེད་པའི་གཏི་མུག་དེ་རྒྱུད་ལ་
བསྐྱེད་པས་མི་ཆོག་སྟེ། བརྩོན་འགྲུས་མགོ་ལ་མེ་ཤོར་བ་ལྟ་བུས་མྱུར་དུ་མཐར་
ཕྱིན་དགོས་པས་དོན་གྲུབ་བསྟན། དེ་ལྟར་བསྒྲུབས་པས་འཇིག་རྟེན་དང་འཇིག་
རྟེན་ལས་འདས་པའི་དངོས་གྲུབ་འདི་ལྟ་བུ་འབྱུང་ངོ་ཞེས་པའི་ཕྱིར་ན་རིན་པོ་ཆེ་འབར་
བ་ཞིག་ཕྱག་ན་བཟུང་ནས་རིན་ཆེན་འབྱུང་ལྡན་དེ་བསྟན། ལུང་ནི་མདོ་སྡེ་སྟོང་
འཇོམས་དང་། སངས་རྒྱས་མཉམ་སྦྱོར་ནས། འདོད་ཆགས་ཞེ་སྡང་གཏི་མུག་
གོ །ཞེས་ལུང་མཐུན་པར་གསུངས་སོ། །གཙོ་འཁོར་དུ་བཞག་པའི་འཐད་པ་ནི།
སྤྱི་གཙོ་དབུས་ཀྱི་རྣམ་པར་སྣང་མཛད་ལ། ལྷ་གཞན་མ་ཐམས་ཅད་ནི་སྤྱི་འཁོར་
116



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
རོ། །ཤར་ཕྱོགས་པའི་སྒོ་གཙོ་ནི་མི་བསྐྱོད་པ། རྡོ་རྗེ་སེམས་དཔའ་ལ་སོགས་པ་
དེའི་སྒོ་འཁོར་རོ། །ལྷོ་ངོས་ཀྱི་རིན་འབྱུང་གཙོ་བོ། རྡོ་རྗེ་རིན་ཆེན་ལ་སོགས་པ་
འཁོར་རོ། །ནུབ་ཕྱོགས་ཀྱི་སྣང་མཐའ་གཙོ་བོ། རྡོ་རྗེ་ཆོས་ལ་སོགས་པ་འཁོར་
རོ། །བྱང་གི་དོན་ཡོད་གྲུབ་པ་གཙོ་བོ། རྡོ་རྗེ་ལས་ལ་སོགས་པ་འཁོར་རོ། །དེ་
ལ་གཙོ་བོ་ནི་རག་ལས་པའམ་རག་ལས་པར་འདུག་པས་སོ། །འཁོར་ནི་རག་ལས་
དགོས་པར་འདུག་པས་སོ། །མཛད་པའི་འཕྲིན་ལས་ནི། ཐུན་མོང་གི་མཛད་པ་
བཅུ་གཉིས། ཁྱད་པར་གྱི་མཛད་པ་ནི་རྣམ་སྣང་གིས་གཏི་མུག་ཅན་གྱི་དོན་བྱེད།
མི་བསྐྱོད་པས་ཞེ་སྡང་ཅན་གྱི་དོན་བྱེད། རིན་ཆེན་འབྱུང་ལྡན་གྱིས་སེར་སྣ་ཅན་གྱི་
དོན་བྱེད། སྣང་བ་མཐའ་ཡས་ཀྱིས་འདོད་ཆགས་ཅན་གྱི་དོན་བྱེད། དོན་ཡོད་
གྲུབ་པས་ལེ་ལོ་ཅན་གྱི་དོན་བྱེད་པའོ། །ཐབས་ཤེས་རབ་ཏུ་བཞག་པའི་འཐད་པ་ནི་
གོང་དང་འདྲའོ། །མན་ངག་ནི་གཞན་དང་འབྲེལ་བ་དང་། མ་འབྲེལ་བའོ། །
འབྲེལ་བ་ལ་དཀྱིལ་འཁོར་རྒྱལ་མཆོག་ཏུ་རྗེ་བཙུན་སྐུའི་ཚུལ་དུ་བཞུགས་པ་དང་།
ཟབ་མོ་སྔགས་ཀྱི་ཚུལ་དུ་བཞུགས་པའོ། །སྐུའི་ཚུལ་དུ་བཞུགས་པ་ནི། དབུས་
ན་རྣམ་སྣང་བཞུགས། མི་བསྐྱོད་པ་ལ་སོགས་པ་བཞི་བསྐྱེད་རྒྱུའི་ཆོས་གསུམ།
117



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
，
དམིགས་པར་བྱེད་པའི་ཤེས་པ་ནི། འགོག་པ་ལ་ཆོས་ཤེས་པའི་བཟོད་པ་དང་།
འགོག་པ་ལ་ཆོས་ཤེས་པའོ། །དེས་ཉོན་མོངས་པ་དུ་སྤོང་ན་ཀུན་འབྱུང་
གི་བདེན་པ་ལས་གསུངས་པའི་ཕྲ་རྒྱས་བདུན་པོ་དེ་སྤངས་པའོ། །ཁམས་གོང་
མ་གཉིས་ཀྱི་དམིགས་པར་བྱ་བའི་ཡུལ་འགོག་པའི་བདེན་པ་ལའོ། །དམིགས་
ལུགས་གོང་དང་འདྲ། དམིགས་པར་བྱེད་པའི་ཤེས་པ་འགོག་པ་ལ་རྗེས་སུ་ཤེས་
པའི་བཟོད་པ་དང་། རྗེས་སུ་འབྲེལ་བ་གཉིས་སོ། །དེས་ཉོན་མོངས་པ་དུ་སྤོང་
ན་ཀུན་འབྱུང་ལས་གསུངས་པའི་གཟུགས་ན་དྲུག གཟུགས་མེད་ན་དྲུག་སྟེ་
བཅུ་གཉིས་སྤངས་པའོ། །དེ་ལྟར་ཁམས་གསུམ་དུ་འགོག་པའི་བདེན་པས་ཕྲ་རྒྱས་
བཅུ་དགུ་སྤངས་པར་འགྱུར་བའོ། །འདོད་པའི་ཁམས་སུ་སྡུག་བསྔལ་འགོག་པར་
འགྲོ་བའི་ལམ་གྱི་བདེན་པ་དམིགས་པར་བྱ་བའི་ཡུལ། དམིགས་ལུགས། ལམ།
རིགས་པ། ངེས་པར་འབྱུང་བ། སྒྲུབ་པ་རྣམས་ཡིད་ལ་བྱེད་པའོ། །དམིགས་
པར་བྱེད་པའི་ཤེས་པ་ནི། ལམ་ལ་ཆོས་ཤེས་པའི་བཟོད་པ་དང་། ལམ་ལ་ཆོས་
ཤེས་པའོ། །དེས་ཉོན་མོངས་པ་དུ་སྤོང་ན་འདོད་ཆགས་དང་། ཁོང་ཁྲོ། ང་
རྒྱལ། མ་རིག་པ། ཐེ་ཙོམ། ཕྱིན་ཅི་ལོག་གི་ལྟ་བ། ལྟ་བ་ལ་མཆོག་ཏུ་



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
དང༌། ཐོས་པའོ། །དེ་ཡང་སྐྱེ་གནས་ནི་ཚངས་པའི་ཞལ་ནས་སྐྱེ་བར་འདོད།
དཀའ་ཐུབ་ནི་དུས་རྒྱུན་དུ་ལུས་ངག་དཀའ་ཐུབ་ལ་འཇོག་ནུས་པའོ། །ཐོས་པ་ནི་
རིག་བྱེད་བཞི་ཐོས་པའོ། །དཔེ་དེ་ལྟར་འཇམ་དཔལ་འཇིག་རྟེན་ལས་འདས་པའི་
བྲམ་ཟེ་སྟེ། དེ་ཡང་སྐྱེ་གནས་གཉིས་སུ་མེད་པ་ལས་བྱུང་བའོ། །དཀའ་ཐུབ་ནི་
དུས་ཐམས་ཅད་དུ་ལུས་ངག་ཡིད་གསུམ་སྟོང་ཉིད་ལ་སྙོམས་པར་འཇོག་པའོ། །ཐོས་
པ་ནི་ཆོས་གསུང་རབ་ཡན་ལག་བཅུ་གཉིས་ཀྱི་དོན་ཤེས་པའོ། །ཡང་ན་འཇིག་རྟེན་
པའི་བྲམ་ཟེ་དང་ལོ་ཀ་ལས་འདས་པའི་བྲམ་ཟེ་གཉིས་ཀར་བྱུང་བ་ཡང་མདྡྷཱའོ། །ཚངས་
པ་ནི། གཟུགས་ཁམས་ཀྱི་ལྷ་ཚངས་པས་འདུལ་བ་ལ་དེར་སྤྲུལ་པའོ། །ཚངས་
པ་ཤེས་ནི། དང་པོ་ཚངས་པ་འདི་གདོང་ལྔ་པ་ཡིན་པ་ལ། ཁྱབ་འཇུག་དང་
གཉིས་འཁྲུག་པ་བྱས་ཏེ་ཁྱབ་འཇུག་གིས་འཁོར་ལོ་ཞིག་བརྒྱབ་པས་ཚངས་པའི་སྟེང་
གི་མགོ་བཅད་དེ། དེ་ནས་ལྷ་དང་ལྷ་མ་ཡིན་གྱིས་ཞལ་མཆུ་བྱས་པས་ཚངས་པའི་
མགོ་བཅད་པ་དེ་ཁྱབ་འཇུག་གི་སྐེ་ལ་ཐོགས་ཟེར་ནས། དེར་བཏགས་པས་ཚངས་
པའི་མགོ་བཅད་ལ་ཁྱབ་འཇུག་གི་སྐེ་ལ་བཏགས་པ་ན་ཚ་ཆེ་སྟེ། ཞལ་མཆུ་བསྐྱར་
བས་ལྷ་དང་ལྷ་མ་ཡིན་གྱིས་ཁྱབ་འཇུག་གི་མགོ་ལ་ནད་ཞི་བར་བྱེད་པའི་དོན་དུ་ཟླ་བ་ཚེས་



མཚན་བརྗོད་ཊིཀ།
བཞིན་དུ་མཆོད་པ་ཆེན་པོའི་མཚན་གྱི་སྒོ་ནས་བསྟོད་པ་ལ་སོགས་པ་གསུམ་པོ་གོང་
བཞིན་དུ་རིགས་བཞི་ཀ་ལ་སྦྱར། མཆོད་པ་ཆེན་པོའི་བཤད་པ་ཐམས་ཅད་གོང་
བཞིན་སྦྱར། ཞེ་སྡང་(ཚེ་)ནི་དངོས་པོའམ་མཚན་མར་འཛིན་པ་ཐམས་ཅད་ལ་
ཞེ་སྡང་ཞིང་དེ་རྩད་ནས་གཅོད་པས་ཞེ་སྡང་ཆེན་པོ་སྟེ། སེམས་ཅན་རྣམས་ཀྱི་ནི་ཞེ་
སྡང་ཙམ་ཡིན་ལ། འདི་ཆེན་པོའོ། །འཕྲིན་ལས་ནི་ཉོན་མོངས་པ་ཀུན་(གྱི་)
སྟེ། དྲུགག་རྩ་བའི་ཉོན་མོངས་པ་དང་། ཉི་ཤུ་ཉེ་བའི་ཉོན་མོངས་པའོ། །དེ་ཡང་
གདུལ་བྱ་ཞེ་སྡང་ཅན་དེ་མི་བསྐྱོད་པའི་ད་ལར་དབང་བསྐུར་ཏེ། དེ་བསྒོམ་པས་
ཉོན་མོངས་པའི་དགྲ་(ཆེ་བ)འམ་གཤེད་མ་ལྟ་བུར་འདུག་པས་སོ། །གཏི་མུག་
དང་གཏི་མུག་ཆེན་པོ་ལས་འདི་ཆེན་པོ་སྟེ། ཆོས་ཀྱི་དབྱིངས་ཀྱི་ཡེ་ཤེས་འབྱེད་པ་
མེད་པའི་གཏི་མུག་དེ་ལས་བྱུང་བ་རྣམ་སྣང་ངོ༌། །འཕྲིན་ལས་ནི་གདུལ་བྱ་གཏི་
མུག་ཅན་གྱི་བློ་ཅན་དེ་རྣམ་སྣང་གི་ད་ལར་དབང་བསྐུར་བ་སྟེ་དེ་ལ་བསྒོམ་དུ་བཅུག་
པས་རང་ག་མའི་གཏི་མུག་ཐམས་ཅད་སེལ་ཞེས་སོ། །ཁྲོ་བ་དང་ཁྲོ་བ་ཆེན་པོ་
ལས་འདི་ཆེན་པོ་སྟེ། གདུལ་བྱ་ལེ་ལོ་ཅན་ལ་ཁྲོ་ཞིང་བརྩོན་འགྲུས་ལ་སྦྱོར་བར་
བྱེད་པ་དོན་ཡོད་གྲུབ་པའོ། །འཕྲིན་ལས་ནི་ལེ་ལོ་ཅན་གྱི་གདུལ་བྱ་དེ་དོན་ཡོད་གྲུབ་
་
120



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
པ་ཁྲོ་བ་ཆེན་པོའི་ད་ལར་དབང་བསྐུར་ཏེ་དེ་བསྒོམ་པས་ཉོན་མོངས་པའི་དགྲ་ཆེ་
(བ)་ནི་ཆེན་པོ་རུ་གྱུར་ཞེས་པའི་ཐ་ཚིག་གོ །ཆགས་པ་དང་ཆགས་པ་ཆེན་པོ་
ལས་འདི་ཆགས་པ་ཆེན་པོ་སྟེ། གདུལ་བྱ་སེར་སྣ་ཅན་ཐམས་ཅད་འདུལ་ཞིང་འདི་
ལས་དགོས་འདོད་ཐམས་ཅད་འབྱུང་ངོ་ཟེར་ནས་རིན་ཆེན་འབྱུང་ལྡན་རིན་པོ་ཆེ་འབར་
བ་བཟུང་བའོ། །འཕྲིན་ལས་ནི་གདུལ་བྱ་སེར་སྣ་ཅན་རྣམས་རིན་ཆེན་འབྱུང་ལྡན་
གྱི་དཀྱིལ་འཁོར་དུ་དབང་བསྐུར་ཏེ། དེ་བསྒོམས་པས་ཆགས་པ་ཐམས་ཅད་དེ།
འཇིག་རྟེན་པའི་ཆགས་པ་ནི་རང་གི་འཁོར་དང་ཡོ་བྱད་ལ་ཆགས་པའོ། །འཇིག་
རྟེན་ལས་འདས་པའི་ཆགས་པ་ནི་སངས་རྒྱས་ཀྱི་སྟོབས་དང་མི་འཇིགས་པ་ལ་
སོགས་པའོ། །དེ་ཐམས་ཅད་སེལ་(བར)་བྱེད་ཅེས་པའི་ཐ་ཚིག་གོ །
ད་ནི་གསུམ་པ་ཤེས་རབ་ཀྱི་སེམས་དཔའ་བཅུ་དྲུག་གི་མཚན་ནས་བརྗོད་པ་
སྟོན་ཏེ། དེ་ཡང་ཤེས་རབ་ཀྱི་སེམས་དཔའི་མཚན་ཉིད་དང་། གོ་རིམ་ངེས་པའི་
རྒྱུ་མཚན་དང་། མཛད་པའི་འཕྲིན་ལས་དང་། ཤེས་རབ་ཀྱི་སེམས་དཔའི་འཐད་
པ་དང་། ཐབས་ཤེས་རབ་ཏུ་བཞག་པ་དང་། མན་ངག་དང་། ཚིག་གི་དོན་
ནོ། །དེ་ལ་མཚན་ཉིད་ནི། དོན་མཚན་ཉིད་སྟོང་པ་ཉིད་བཅུ་དྲུག རྟགས་རྡོ་རྗེ་
121



མཚན་བརྗོད་ཊིཀཱ།
སེམས་དཔའ་ལ་སོགས་པ་སྐུ་བཅུ་དྲུག་གོ །དེ་ཡང་སྟོང་གཞི་མེ་ལོང་ལྟ་བུའི་
ཡེ་ཤེས་ལ་སྟོང་རྒྱུའམ་མི་མཐུན་པའི་ཕྱོགས་ནང་དུ་འཛིན་པར་བྱེད་པའི་ཤེས་པ།
དེས་སྟོང་པའི་གཉེན་པོར་ནང་སྟོང་པ་ཉིད། རྟགས་རྡོ་རྗེ་སེམས་དཔའ། སྟོང་
གཞི་མེ་ལོང་ལྟ་བུའི་ཡེ་ཤེས་ལ་སྟོང་རྒྱུ་ཕྱི་གཟུང་བར་བྱ་བའི་ཡུལ། དེས་སྟོང་པའི་
གཉེན་པོར་ཕྱི་སྟོང་པ་ཉིད། རྟགས་རྡོ་རྗེ་རྒྱལ་པོ། སྟོང་གཞི་མེ་ལོང་ལྟ་བུའི་ཡེ་
ཤེས་ལ་སྟོང་རྒྱུ་ཕྱི་ནང་དུ་འཛིན་པར་བྱེད་པའི་ཤེས་པ། དེས་སྟོང་པའི་གཉེན་པོར་ཕྱི་
ནང་སྟོང་པ་ཉིད། རྟགས་རྡོ་རྗེ་ཆགས་པ། སྟོང་གཞི་མེ་ལོང་ལྟ་བུ་ལ་སྟོང་རྒྱུ་
གླིང་བཞི་གླིང་ཕྲན་རི་བོ་མཆོག་རབ་དང་བཅས་པར་འཛིན་པ། དེས་སྟོང་པའི་གཉེན་
པོར་ཆེན་པོ་སྟོང་པ་ཉིད། རྟགས་རྡོ་རྗེ་ལེགས་པའོ། །
ད་ནི་ལྷོ་ཕྱོགས་ཀྱི་སེམས་དཔའ་བཞིའི་མཚན་ཉིད་ནི། སྟོང་གཞི་མཉམ་
པ་ཉིད་ཀྱི་ཡེ་ཤེས་ལ་སྟོང་རྒྱུའམ་མི་མཐུན་པའི་ཕྱོགས་ཇི་སྐད་གསུངས་པའི་སྟོང་པ་
ཉིད་དེ་ལ་མཚན་མར་མི་འཛིན་ཅིང་། དེས་སྟོང་པ་ལ་སྟོང་པ་ཉིད་སྟོང་པ་ཉིད།
རྟགས་རྡོ་རྗེ་རིན་ཆེན། སྟོང་གཞི་མཉམ་པ་ཉིད་ལ་སྟོང་རྒྱུ་དོན་དམ་པར་སྟོང་པ་ལ་
མཚན་མར་མི་འཛིན་ཅིང་། དེས་སྟོང་པ་ལ་དོན་དམ་སྟོང་པ་ཉིད། རྟགས་རྡོ་རྗེ་
122



R
རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
ཉི་མ། སྟོང་གཞི་མཉམ་པ་ཉིད་ལ་སྟོང་རྒྱུ་བསོད་ནམས་ཀྱི་ཚོགས་ལ་མཚན་མར་
མི་འཛིན་ཅིང་། དེས་སྟོང་པ་ལ་འདུས་བྱས་སྟོང་པ་ཉིད། རྟགས་རྡོ་རྗེ་རྒྱལ་
མཚན། ཡང་སྟོང་གཞི་མཉམ་པ་ཉིད་ལ་སྟོང་རྒྱུ་འདུས་མ་བྱས་ཀྱི་ཚོགས་ལ་མཚན་
མར་མི་འཛིན་ཅིང་དེས་སྟོང་པ་ལ། འདུས་མ་བྱས་སྟོང་པ་ཉིད། རྟགས་རྡོ་རྗེ་
བཞད་པ། ད་ནི་ནུབ་ཕྱོགས་ཀྱི་སེམས་དཔའ་བཞིའི་མཚན་ཉིད་ནི། སྟོང་གཞི་
སོ་སོར་ཀུན་ཏུ་རྟོགས་པའི་ཡེ་ཤེས་ལ་སྟོང་རྒྱུའམ་མི་མཐུན་པའི་ཕྱོགས་དང་ལྡན་པར་
སེམས་ཅན་གྱི་མཐའ་དང་ལྡན་པར་མི་འཇུག་ཅིང་དེས་སྟོང་པ་ལ། མཐའ་ལས་
འདས་པ་སྟོང་པ་ཉིད། རྟགས་རྡོ་རྗེ་ཆོས། སྟོང་གཞི་སོ་སོར་རྟོག་པའི་ཡེ་ཤེས་
ལ་སྟོང་རྒྱུ་ཐོག་མ་དང་ཐ་མ་མེད་པར་སེམས་ཅན་གྱི་དོན་ལ་མི་འཇུག་ཅིང་། དེས་
སྟོང་པ་ལ་ཐོག་མ་དང་ཐ་མ་མེད་པ་སྟོང་པ་ཉིད། རྟགས་རྡོ་རྗེ་རྣོན་པོ། སྟོང་གཞི་
སོ་སོར་རྟོགས་པ་ལ་སྟོང་རྒྱུ་ཆོས་ཀྱི་སྐུ་ཐོབ་ནས་སེམས་ཅན་གྱི་དོན་ཆེད་དུ་དོར་བ་
དེས་སྟོང་པ་ལ། དོར་བ་མེད་པ་སྟོང་པ་ཉིད། རྟགས་རྡོ་རྗེ་འཁོར་ལོའོ། །སྟོང་
གཞི་སོ་སོར་རྟོགས་པ་ལ་སྟོང་རྒྱུ་ཆོས་ཐམས་ཅད་གཉེན་པོས་དག་པ་ལས་རང་བཞིན་
གྱིས་མ་དག་གོ་ཞེས་པ་༼དེས་སྟོང་པ་རང་བཞིན་སྟོང་པ་ཉིད། རྟགས་རྡོ་རྗེ་སྨྲ་
123



མཚན་བརྗོད་ཊིཀ།
བའོ། །བྱང་ཕྱོགས་ཀྱི་སེམས་དཔའ་བཞི་ཡི་མཚན་ཉིད་ནི། སྟོང་གཞི་བྱ་བ་གྲུབ་
པའི་ཡེ་ཤེས་ལ་སྟོང་རྒྱུའམ་མི་མཐུན་པའི་ཕྱོགས་གཟུགས་སྐུ་ལ་མཚན་དང་དཔེ་བྱད་
ཀྱིས་སྟོང་པ་རང་གི་མཚན་ཉིད་སྟོང་པ་ཉིད། རྟགས་རྡོ་རྗེ་ལས། སྟོང་གཞི་བྱ་བ་
གྲུབ་པ་ལ་སྟོང་རྒྱུ་ཆོས་ཀྱི་སྐུ་ལ་སངས་རྒྱས་ཀྱི་སྟོབས་དང་མི་འཇིགས་པ་ལ་སོགས་པ་
མཚན་མར་མི་འཛིན་ཅིང་དེས་སྟོང་པ་ལ་ཆོས་ཐམས་ཅད་སྟོང་པ་ཉིད། རྟགས་རྡོ་རྗེ་
བསྲུང་བའོ། །ཡང་སྟོང་གཞི་བྱ་བ་གྲུབ་པ་ལ་སྟོང་རྒྱུ་གང་ཟག་གི་བདག་དང་ཆོས་
ཀྱི་བདག་ལ་སྒྲོ་འདོགས་པར་མི་བྱེད་ཅིང་། དེས་སྟོང་པ་ལ་དངོས་པོ་མེད་པ་སྟོང་
པ་ཉིད། རྟགས་རྡོ་རྗེ་གནོད་སྦྱིན། སྟོང་གཞི་བྱ་བ་གྲུབ་པ་ལ་སྟོང་རྒྱུ་ཇི་སྐད་
གསུངས་པའི་སྟོང་པ་ཉིད་གང་ཡང་མེད་ཅེས་པའི་བསྐུར་བ་འདེབས་པའོ། །དེས་
སྟོང་པ་ལ་དངོས་པོ་མེད་པའི་ངོ་བོ་ཉིད་སྟོང་པ་ཉིད། རྟགས་རྡོ་རྗེ་ཁུ་ཚུར་རོ། །དེ་
ཉིད་དངོས་པོ་མེད་པའི་ངོ་བོ་ཉིད་སྟོང་པ་ཉིད་དུ་བྱུང་། དེ་ཉིད་རྡོ་རྗེ་ཁུ་ཚུར་དུ་བྱུང་སྟེ།
དཔེར་ན་ཆུ་ཉིད་རླབས་སུ་བྱུང་རླབས་ཉིད་ཆུར་རོ་གཅིག་པ་དང་འདྲ་སྟེ། གོང་གི་
ཐམས་ཅད་ལ་སྦྱར་བར་བྱའོ། །རྟགས་སྐུར་བྱུང་བ་ལ་ཐུན་མོང་གི་ཆོས་དང་། ཁྱད་
པར་གྱི་ཆོས་དང་། བྱེ་བྲག་གི་ཆོས་སོ། །ཐུན་མོང་ནི་གདན་ལ་སོགས་པ་བཞི་
124



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
གོང་གི་ཡུམ་བཞི་དང་འདྲའོ། །ཁྱད་པར་ནི་སྐུ་མདོག་མི་འདྲ་བ། ཤར་གྱི་
སེམས་དཔའ་བཞི་སྔོན་པོ། ལྷོ་སེར་པོ། ནུབ་དམར་པོ། བྱང་ལྗང་ཀུ། དབུ་
རྒྱན་མི་འདྲ་བ་སྟེ། ཤར་གྱི་གཞི་ལ་མི་བསྐྱོད་པ། ལྷོ་རིན་འབྱུང་། ནུབ་སྣང་
མཐའ། བྱང་དོན་གྲུབ་བོ། །རིགས་མི་འདྲ་བ་ནི། ཤར་གྱི་སེམས་དཔའ་ལ་
རྡོ་རྗེའི་རིགས། ལྷོ་རིན་ཆེན། ནུབ་པདྨ། བྱང་ལས་ཀྱི་རིགས་སོ། །དེ་
ནི་ཁྱད་པར་གྱི་ཆོས་གསུམ་མོ། །བྱེ་བྲག་ནི་སེམས་དཔའ་དེ་རྣམས་བཞུགས་ས་
མི་འདྲ་སྟེ། འཁོར་ལོ་རེ་རེའི་སྟེང་ན་བཞུགས་སོ། །མཚན་མི་འདྲ་སྟེ། རྡོ་
རྗེ་སེམས་དཔའ་ནས་རྡོ་རྗེ་ཁུ་ཚུར་གྱི་བར་དུ་མཚན་བཅུ་དྲུག་གོ །ཕྱག་མཚན་མི་
འདྲ་བ་ནི། རྡོ་རྗེ་སེམས་དཔའི་ཕྱག་ན་རྡོ་རྗེ་ནས་རྡོ་རྗེ་ཁུ་ཚུར་གྱི་ཕྱག་ན་ཁུ་ཚུར་ཏེ།
བྱེ་བྲག་གི་ཆོས་གསུམ་མོ། །
གོ་རིམ་ངེས་པའི་རྒྱུ་མཚན་ནི། རགས་པའི་དབང་དུ་བྱས་ན་སེམས་ཅན་
རྣམས་སངས་རྒྱས་ཐོབ་པར་འདོད་ན་སྟོང་ཉིད་དུ་བསྒོམ་དགོས་པས་ཤར་ཕྱོགས་ཀྱི་
སྟོང་པའི་གཞིས་སེམས་དཔའ་བཞི་བསྟན། དེ་ལ་ཡང་མཚན་མར་འཛིན་ན་འཆིང་
བས་ལྷོ་ཕྱོགས་ཀྱི་མཚན་མ་མེད་པའི་སེམས་དཔའ་བཞི་བསྟན། དེ་ཡང་གཞན་
125



མཚན་བརྗོད་ཊཱིཀ།
གྱི་དོན་མ་བྱས་ན་ཐེག་པ་ཆུང་ངུ་རུ་ལྟུང་བས་ནུབ་ཀྱི་གཞན་དོན་གྱི་སེམས་དཔའ་བཞི་
བསྟན། དེ་ལྟར་གཞན་གྱི་དོན་བྱས་ཀྱང་དཀོན་མཆོག་མ་མཆོད་ན་དངོས་གྲུབ་མི་
འབྱུང་བས་བྱང་ཕྱོགས་ཀྱི་མཆོད་པའི་སེམས་དཔའ་བཞི་བསྟན་ཏོ། །ཕྲ་བའི་རིམ་
དུ་བྱས་ནས་སེམས་ཅན་ཐམས་ཅད་འཚང་རྒྱ་བར་བྱེད་པ་ལ། བྱང་ཆུབ་མཆོག་ཏུ་
སེམས་བསྐྱེད་དགོས་པས་སེམས་བསྐྱེད་པ་ལ་སྦྱོར་བའི་བརྡར་རྡོ་རྗེ་སེམས་དཔས་རྡོ་
རྗེ་བསྣམས་པའོ། །སེམས་བསྐྱེད་ཀྱི་དོན་ལ་མི་འཇུག་པ་ལ་བསྡུ་བའི་དངོས་པོ་
བཞིས་དྲངས་ནས་དེ་ལ་འཇུག་པའི་བརྡར་རྡོ་རྗེ་རྒྱལ་པོ་ལྕགས་ཀྱུ་བཟུང་བ་སེམས་
བསྐྱེད་པ་ལ་བཙུད་པ་ཙམ་གྱིས་མི་འོང་སྟེ། དེ་ལ་ཡང་ནས་ཡང་དུ་ཆགས་པར་བྱ་
བའི་བརྡར་རྡོ་རྗེ་ཆགས་པ་མདའ་གཞུ་བཟུང་བའོ། །དེ་ལ་ཆགས་པ་ཙམ་གྱིས་ཀྱང་
མི་ཕན་ཏེ། བརྩོན་འགྲུས་ཀྱིས་མྱུར་ཏུ་མཐར་ཕྱིན་པར་བྱའོ་བྱ་བའི་བརྡར་རྡོ་རྗེ་
ལེགས་པའི་ཕྱག་ཏུ་སེ་གོལ་བཟུང་བའོ། །
ལྷོ་ཕྱོགས་ཀྱི་གོ་རིམ་ནི། སེམས་ཅན་རྣམས་འཚང་རྒྱ་བར་བྱེད་པ་ལ་
དབང་བསྐུར་དགོས་པས།༽ དབང་བསྐུར་བ་ལ་སྦྱོར་བའི་བརྡར་རྡོ་རྗེ་རིན་ཆེན་གྱིས་
རིན་པོ་ཆེ་བཟུང་བའོ། །དབང་བསྐུར་བའི་དུས་སུ་གདུལ་བྱ་མ་རིག་པའི་མུན་པ་
126



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
བསལ་ཅིང་ཡེ་ཤེས་ཀྱི་སྣང་བ་བསྐྱེད་པའི་བརྡར་རྡོ་རྗེ་ཉི་མས་ཉི་མ་བཟུང་། དེ་ལྟར་
དབང་བསྐུར་ཡེ་ཤེས་ཀྱི་སྣང་བ་བསྐྱེད་ཀྱང་སངས་རྒྱས་ཐོབ་པར་བྱེད་པ་ལ་སྦྱིན་པ་
ལ་དགོད་དགོས་པས་དེའི་བརྡར་རྡོ་རྗེ་རྒྱལ་མཚན་བཟུང་། དེ་ལྟར་སྦྱིན་པ་ལ་
བཀོད་ཀྱང་སེམས་ཅན་རྣམས་ལ་ཆོས་བཤད་ནས་ཆོས་ཉིད་ཀྱི་དགའ་བ་བསྐྱེད་པའམ།
དགྱེས་པའི་བརྡར་རྡོ་རྗེ་བཞད་པས་སོའི་ཕྲེང་བ་བཟུང་བའོ། །
ནུབ་ཕྱོགས་ཀྱི་གོ་རིམ་ནི། སེམས་ཅན་ཐམས་ཅད་འཚང་རྒྱ་བར་བྱེད་པ་
ལ་ཆོས་ཉིད་ལ་དམིགས་པ་རྩེ་གཅིག་ཏུ་བྱེད་དགོས་པས། དེའི་བརྡར་རྡོ་རྗེ་ཆོས་
ཀྱིས་པདྨ་བཟུང་། དེ་ནས་ཤེས་རབ་ཡེ་ཤེས་བསྐྱེད་པའི་བརྡར་རྡོ་རྗེ་རྣོན་པོས་རལ་
གྲི་བཟུང་། དཀྱིལ་འཁོར་སྤྲུལ་ནས་སེམས་ཅན་རྣམས་སྨིན་པར་བྱས་ནས་ཕྱིར་མི་
ལྡོག་པའི་བརྡར་རྡོ་རྗེ་འཁོར་ལོས་འཁོར་ལོ་བཟུང་། སེམས་ཅན་རྣམས་ཀྱི་རྒྱུད་ལ་
བརྗོད་བྱའི་དོན་ཤེས་པར་བྱ་བའི་བརྡར་རྡོ་རྗེ་སྨྲ་བས་ལྕེ་བཟུང་བའོ། །
བྱང་ཕྱོགས་ཀྱི་གོ་རིམ་ནི། སེམས་ཅན་ཐམས་ཅད་འཚང་རྒྱ་བར་བྱེད་པ་
ལ་དཀོན་མཆོག་ལ་མཆོད་དགོས་པས་མཆོད་པའི་འཕྲིན་ལས་ལ་སྦྱོར་བའི་བརྡར་རྡོ་
རྗེ་ལས་ཀྱིས་རྡོ་རྗེ་རྒྱ་གྲམ་པ་བཟུང་བའོ། །མཆོད་པ་ལ་བར་ཆོད་ཀྱི་བགེགས་འཇུག་
127



མཚན་བརྗོད་ཊིཀ།
，་ ，
་
་་་
པས་བགེགས་ཞི་བའི་བརྡར་རྡོ་རྗེ་གནོད་སྦྱིན་གྱིས་མཆེ་བ་བཟུང་། མཆོད་པ་དེ་
རྣམས་ལ་འཁོར་གསུམ་མི་དམིགས་པས་རྒྱས་བཏབ་པའི་བརྡར། རྡོ་རྗེ་ཁུ་
ཚུར་གྱིས་ཁུ་ཚུར་བཟུང་བའོ། །
མཛད་པའི་འཕྲིན་ལས་ནི། ཐུན་མོང་གི་མཛད་པ་བཅུ་གཉིས། ཁྱད་
པར་གྱི་མཛད་པ་རྡོ་རྗེ་སེམས་དཔས་བྱང་ཆུབ་མཆོག་ཏུ་སེམས་བསྐྱེད་ལ་སྦྱོར། དེ་
བཞིན་རྡོ་རྗེ་རྒྱལ་པོས་བསྡུ་བའི་དངོས་པོ་བཞིས་དྲངས་ནས་སེམས་བསྐྱེད་ལ་འཇུག་
པ་ལ་སོགས་པ་གོང་གི་གོ་རིམ་ངེས་པ་དེ་ཉིད་མཛད་པའི་འཕྲིན་ལས། དེ་ལྟར་ཡང་
འགྲེལ་པ་ནས་རྡོ་རྗེ་ལས་ལ་སོགས་དེ་རྣམས་ལས་ཀྱི་གོ་རིམ་མོ། །ཞེས་གསུངས་
པའོ། །ཤེས་རབ་ཀྱི་སེམས་དཔར་བཞག་པའི་རྒྱུ་མཚན་ནི། སེམས་དཔའ་དེ་ཁོ་
ན་ཉིད་སྟོང་པ་ཉིད་བཅུ་དྲུག་ལས་གྲུབ་པའི་སྐུ་ཡིན་པས་སྟོང་པའི་སེམས་དཔའ་ཞེས་
བྱ། ཟབ་པའི་སེམས་དཔའ་ཞེས་བྱ། ཤེས་རབ་ཀྱི་སེམས་དཔའ་ཞེས་བྱའོ། །
ཐབས་ཤེས་རབ་ཏུ་བཞག་པའི་འཐད་པ་ནི། ཤེས་རབ་ཀྱི་སེམས་དཔའ་འཁོར་
ལོ་རྩིབས་བཅུ་དྲུག་གི་སྟེང་ན་བཞུགས། དེའི་ཕྱི་རོལ་གྱི་རྩིབས་བཅུ་དྲུག་ལ་
བྱམས་པ་ལ་སོགས་པ་ཐབས་ཀྱི་སེམས་དཔའ་བཅུ་དྲུག་བཞུགས་པ་དེ་ཡང་ཐབས་
128



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
：
ཤེས་རབ་གཉིས་མེད་དུ་འདུག་པའོ། །དེ་ཡང་རྡོ་རྗེ་སེམས་དཔའི་ཐད་ཀ་ན་བྱམས་
པ་བཞུགས་པ་ནས། ཐ་མ་རྡོ་རྗེ་ཁུ་ཚུར་གྱི་ཐད་ཀ་ན་སྒྲིབ་པ་རྣམ་སེལ་བཞུགས་
པའི་བར་དུ་ཐབས་ཤེས་རབ་གཉིས་མེད་དུ་མཚོན་ནོ། །
མན་ངག་གི་དོན་ནི་གཞན་དང་འབྲེལ་བ་དང་མ་འབྲེལ་བའོ། །དང་པོ་ལ་
དཀྱིལ་འཁོར་རྒྱལ་མཆོག་ཏུ་བསྐྱེད་རྒྱུའི་ཆོས་གསུམ་བསྐྱེད་ཐབས་ཀྱི་ཆོས་བཅུ་
གཉིས་ཀྱིས་བསྐྱེད་པའི་དུས་སུ་འཁོར་ལོ་རྩིབས་བཅུ་དྲུག་ལ་རྡོ་རྗེ་སེམས་དཔའ་ལ་
སོགས་པ་བསྐྱེད་པ་ནི་རྗེ་བཙུན་སྐུའི་ཚུལ་དུ་བཞུགས་པའོ། །མཚན་ཟབ་མོ་སྔགས་
ཀྱི་དུས་སུ་གཙོ་བོའི་ཐུགས་ཀ་ནས་འོད་སྤྲོ་བསྡུས་པས་ཤར་གྱི་རྩིབས་བཞི་ལ་འདོད་
པ་ཆེན་པོའི་མཚན་བཞི་སྔོན་པོ་དགོད། ལྷོ་ཕྱོགས་ཀྱི་རྩིབས་བཞི་ལ་གཟུགས་ཆེའི་
ཚིགས་བཅད་བཞི་སེར་པོ། ནུབ་ཀྱི་རྩིབས་བཞི་ལ་ཤེས་རབ་ཀྱི་ཚིགས་བཅད་བཞི་
དམར་པོ། བྱང་གི་རྩིབས་བཞི་ལ་མཁས་པའི་ཚིགས་བཅད་བཞི་ལྗང་ཀུ་དགོད་པ་
ནི་རྗེ་བཙུན་སྔགས་ཀྱི་ཚུལ་དུ་བཞུགས་པའོ། །གཞན་དང་མ་འབྲེལ་བ་ལ་བཅུ་
དྲུག་ལ་སྒྲུབ་ཐབས་རྒྱས་པ་དང་བསྡུས་པ་གོང་བཞིན་སྦྱར་རོ། །
ད་ནི་ཚིག་གི་དོན་སྟོན་ཏེ། དེ་ལས་ཀྱང་སྟོང་པའི་སེམས་དཔའ་བཞིའི་
129



མཚན་བརྗོད་ཊིཀ།
ཚིག་དོན་ནི། འདོད་པ་ཆེན་པོ་ཞེས་པ་སྟེ། འཇམ་དཔལ་ཡེ་ཤེས་
སེམས་༼དཔའ་དེ་ཉིད་ཀྱི་སྤྲུལ་པ། རྡོ་རྗེ་སེམས་དཔའ་ལ་འདོད་པ་ཆེན་པོར་ཅི་
ཕྱིར་གདགས་ན། དེ་ཡང་ཀུན་རྫོབ་ཏུ་སེམས་ཅན་གྱི་དོན་བྱེད་པར་འདོད། དོན་
དམ་དུ་ཆོས་ཉིད་སྟོང་པ་ཉིད་ཀྱི་དོན་འདོན་ཞིང་འདུག་པས་སོ། །དེ་སུ་ཡིན་ན་རྡོ་རྗེ་
སེམས་དཔའ་རྡོ་རྗེ་སེམས་དཔའི་བདག་ཉིད་དུ་སྤྲུལ་ནས་སེམས་ཅན་གྱི་དོན་བྱེད་པ་དེ་
ཡང་རྗེ་བཙུན་ནོ། །དེ་ལྟར་ཐམས་ཅད་ལ་སྦྱར་རོ། །བདེ་བ་ཚེ་ནི་རྡོ་རྗེ་རྒྱལ་པོ།
དེ་ཡང་བྱང་ཆུབ་ཏུ་སེམས་བསྐྱེད་པ་དེ་མ་བཏང་བས་ཟག་མེད་ཀྱི་བདེ་བ་ཆེན་པོ་འབྱུང་
བས་སོ། །དགའ་བ་ཆེན་པོ་ནི་རྡོ་རྗེ་ཆགས་པ། དེ་ཡང་བྱང་ཆུབ་ཏུ་སེམས་
བསྐྱེད་པ་དེ་ཡང་མ་བཏང་ཞིང་ཆགས་པར་བྱས་པས་ཟག་མེད་ཀྱི་དགའ་བ་འབྱུང་ཞེས་
སོ། །མགུ་བ་ཆེ་ནི་རྡོ་རྗེ་ལེགས་པ་སྟེ། སེམས་བསྐྱེད་དེ་མ་བཏང་བར་བཟུང་།
དེ་ལ་ཆགས་པར་བྱས་པས་ལེགས་པའི་ཡོན་ཏན་ཐམས་ཅད་འབྱུང་བས་མགུ་བ་
ཆེའོ། །
ལྷོ་ཕྱོགས་ཀྱི་མཚན་མ་མེད་པའི་སེམས་དཔའ་བཞིའི་ཚིག་དོན་ནི།
གཟུགས་ཚེ་ཞེས་པ་སྣང་ལ་རང་བཞིན་མེད་པའི་གཟུགས་ཀྱིས་རྟོག་མེད་དུ་སེམས་
130



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
..
ཅན་གྱི་དོན་བྱེད་པས་སོ། །ལུས་(ཀྱང་)ཆེ་བ་(སྟེ་)ནི་དེ་ཡང་སངས་རྒྱས་ཀྱི་
ཞིང་ཁམས་དཔག་ཏུ་མེད་པར་སྣང་བ་སྟེ། དེའི་བདག་ཉིད་རྡོ་རྗེ་རིན་ཆེན་དེ་ཉིད་
གཉིས་མེད་ཡེ་ཤེས་སེམས་དཔའ་ཡིན་ཞེས་ཀུན་ལ་སྦྱར་རོ། །ཁ་དོག་ནི་འོད་ཀྱི་
ཁ་དོག་དྲུག་གོ །ཆེ་(ཞིང་)ནི་གཟི་མདངས་སོ། །ལུས་བོངས་ཆེ་ནི་ཤིན་ཏུ་
རྣམ་པར་དག་པའི་ཆོས་ཉིད་ཀྱི་དོན་ལ་ཐོས་པ་དང་བསམ་པ་དང་སྒོམ་པའི་ཤེས་རབ་རྣམ་
གསུམ་ལས་གྲུབ་པས་སོ། །དེའི་བདག་ཉིད་རྡོ་རྗེ་ཉི་མའོ། །མིང་ཡང་ཚེ་
(ཞིང་)ནི་གྲགས་པ་ཆེན་པོ་སྟེ། གང་ལས་གྲགས་ཤེ་ན། རྒྱ་ཆེ་བ་ཞེས་པ་སྟེ།
དངོས་པོ་ཐམས་ཅད་སྦྱིན་པའི་ཕ་རོལ་ཏུ་ཕྱིན་པར་བཏང་བས་སོ། །དེའི་བདག་ཉིད་
རྡོ་རྗེ་རྒྱལ་མཚན་ནོ། །དཀྱིལ་གྱི་ཚིག་གཅིག་རྡོ་རྗེ་བཞད་པ་སྟེ། དེ་ཡང་དཀྱིལ་
ནི་སྙིང་པོ་གཉིས་མེད་ཀྱི་དོན་ནོ༽། །འཁོར་ནི་ལེན་པའོ། །(ཆེན་པོ་)ཡངས་
པ་(ཡིན་)ནི་ཟབ་མོའི་དོན་དེས་ཐམས་ཅད་ལ་ཁྱབ་པའོ། །
ད་ནི་གཞན་དོན་གྱི་སེམས་དཔའ་བཞིའི་ཚིག་དོན་ནི། ཤེས་རབ་མཚོན་
ཆེན་ཞེས་པ་རྡོ་རྗེ་ཆོས་ཏེ། དེ་ཡང་ཤེས་རབ་ནི་ཆོས་ཅན་སོ་སོར་ཕྱེ་ནས་ཆོས་ཉིད་
སོ་སོར་རྟོགས་པའི་ཤེས་རབ་བོ། །མཚོན་ཆེན་ནི་དེ་ཉིད་དོན་གྱི་མཚོན་ཆ་སྟེ།
131



མཚན་བརྗོད་ཊིཀ།
མཚོན་གྱིས་ཀྱང་དངོས་པོ་གཅོད་པར་བྱེད་པ་དང་། གཡུལ་ངོ་འབྱེད་པར་བྱེད་པས་
སོ། །དེ་བཞིན་དུ་ཤེས་རབ་ཀྱིས་ཉོན་མོངས་པ་ཐམས་ཅད་གཅོད་པར་བྱེད་པ་དང་།
སྤང་བྱ་ཉོན་མོངས་པ་དང་གཉེན་པོ་ཡེ་ཤེས་འབྱེད་པར་བྱེད་པས་སོ། །(འཆང་
བ་སྟེ་ནི་)དེ་འདྲ་བའི་དོན་གྱི་མཚོན་ཆ་འཆང་ཞེས་སོ། །ཉོན་མོངས་ཀྱིས་རྡོ་རྗེ་རྣོན་
པོ་སྟེ། དེ་ཡང་ཉོན་མོངས་པ་ནི་དྲུག་རྩ་བའི་ཉོན་མོངས་པ། ཉི་ཤུ་ཉེ་བའི་ཉོན་
མོངས་པའོ། །ལྕགས་ཀྱུ་ནི་དེས་སྣ་བུག་ཏུ་ཐེབས་ན་ཅི་ལྟར་འདོད་པར་བསྒྱུར་
ནུས། དེ་བཞིན་དུ་ལྷག་མཐོང་གསལ་བའི་ཡེ་ཤེས་ལྕགས་ཀྱུ་དང་འདྲ་བ་
དེས་གོང་གི་ཉོན་མོངས་པ་གླང་པོ་ཆེ་དང་འདྲ་བ་དེ་ལ་བཏབ་ན་ཇི་ལྟར་འདོད་པར་ཉོན་
མོངས་པ་ལས་འདྲེན་ནོ། །(ཆེ་བའི)་མཆོག་ནི་ཉན་ཐོས་དང་རང་སངས་རྒྱས་ཀྱི་
ལྷག་མཐོང་གསལ་བའི་ཡེ་ཤེས་ལས་ཁྱད་པར་དུ་གྱུར་པའོ། །གྲགས་ཆེན་ནི་རྡོ་
རྗེ་འཁོར་ལོ་སྟེ། དེ་ཡང་གྲགས་ཆེན་ཞེས་པ། རྡོ་རྗེ་འཁོར་ལོའི་སྔགས་དང་
ཕྱག་རྒྱས་ད་ལ་ཐམས་ཅད་སྤྲུལ་པར་གྲགས་པས་སོ། །དེ་ཉིད་ཀྱི་ཕྱིར་ན་མ་ལུས་
ཤིང་ལུས་པ་མེད་པའི་འཇིག་རྟེན་ཐམས་ཅད་དུ་དཀྱིལ་འཁོར་གང་ལ་གང་འདུལ་དུ་
སྤྲུལ་པའི་ཁྱབ་པའི་གྲགས་པ་མངའ་བས་སྙན་གྲགས་ཆེན་པོ་(སྟེ་)ཞེས་བྱའོ། །
132



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
སྣང་བ་ནི་རྡོ་རྗེ་སྨྲ་བ་སྟེ། དེ་ཡང་སྣང་བ་ཆེན་པོ་ཞེས་པ་རྡོ་རྗེ་སྨྲ་བའི་སྐུའི་འོད་
ཀྱིས་ཁམས་གསུམ་ཐམས་ཅད་དུ་ཁྱབ་པའི་འོད་ཀྱི་སྣང་བ་ཆེན་པོ་ཡོད་པས་སོ། །
དེ་ཡང་ཆོས་ཉིད་སྟོན་པའི་དུས་སུ་ཚིག་མི་གསལ་བ་དང་། མྱུར་བ་དང་། ཚིག་
དལ་བའི་སྐྱོན་སྤངས་ནས་སྟོན་པས་གསལ་བ་ཆེ་ཞེས་སོ། །
ད་ནི་བྱང་ཕྱོགས་ཀྱི་པུ་ཛཱའི་སེམས་དཔའ་བཞིའི་ཚིག་དོན་བསྟན་ཏེ།
མཁས་པ་ནི་རྡོ་རྗེ་ལས་ཏེ། དེ་ཡང་སྒྱུ་འཕྲུལ་ཆེན་པོ་ནི། རྡོ་རྗེ་ལས་ཀྱི་སྤྲུལ་
པའི་སྐུ་དཔག་ཏུ་མེད་པ་བཀྱེ་ནས་ཕྱོགས་བཅུའི་དེ་བཞིན་གཤེགས་པ་ལ་མཆོད་
པའི་ལས་བྱེད་པ་དེ་འཆང་བའོ། །དེ་ཉིད་ཀྱི་ཕྱིར་ན་མཁས་པ་ཆེན་པོ་སྟེ། སེམས་
ཅན་ཐམས་ཅད་ཀྱི་རྒྱུད་ལ་བསོད་ནམས་ཀྱི་ཚོགས་གསོག་པ་ལ་མཁས་པས་སོ། །
སྒྱུ་འཕྲུལ་གྱིས་རྡོ་རྗེ་བསྲུང་བ་སྟེ། དེ་ཡང་སྒྱུ་འཕྲུལ་ཆེན་པོ་ནི་མེད་བཞིན་དུ་རྡོ་རྗེ་
བསྲུང་བའི་སྤྲུལ་པའི་སྐུ་དཔག་ཏུ་མེད་པ་འགྱེད་པའོ། །དེས་ལེ་ལོ་ཅན་མཆོད་
པ་ལ་བཙུད་དེ་ཤིན་ཏུ་སྤྲོ་བར་བྱས་པས་དོན་(ཡོད་)འགྲུབ་པ་ཞེས་སོ། །སྒྱུ་འཕྲུལ་
གྱིས་རྡོ་རྗེ་གནོད་སྦྱིན་ཏེ། དེ་ཡང་སྒྱུ་འཕྲུལ་ཆེན་པོ(འ)་ནི་མེད་བཞིན་དུ་རྡོ་རྗེ་
གནོད་སྦྱིན་གྱི་སྤྲུལ་པའི་སྐུ་དཔག་ཏུ་མེད་པ་བཀྱེ་བའོ། །དེས་མཆོད་པ་ལ་བར་
133



མཚན་བརྗོད་ཊཱིཀ།
ཆོད་ཀྱི་བགེགས་མ་ཞུགས་པར་མཆོད་པ་ཁྱད་པར་དུ་སྤྲོ་བར་བྱུང་བས་དགའ་བས་
དགའ་འོ། །སྒྱུ་འཕྲུལ་གྱིས་རྡོ་རྗེ་ཁུ་ཚུར་ཏེ། དེ་ཡང་སྒྱུ་འཕྲུལ་ཆེན་པོ་ནི་མེད་
བཞིན་དུ་རྡོ་རྗེ་ཁུ་ཚུར་གྱི་སྤྲུལ་པ་དཔག་ཏུ་མེད་པ་བཀྱེ་བའོ། །དེས་མཆོད་པ་ལ་
འཁོར་གསུམ་མི་དམིགས་པས་རྒྱས་ཐེབས་པར་བྱེད་པས་མིག་འཕྲུལ་ཅན་ནོ། །
ད་ནི་བཞི་པ་ལྷ་མོ་བརྒྱད་ཀྱི་མཚན་ནས་བརྗོད་པ་སྟོན་ཏེ། དེ་ཡང་ལྷ་མོ་
བརྒྱད་ཀྱི་མཚན་ཉིད་དང་། ཕྱི་ནང་གི་ལྷར་བཞག་པའི་འཐད་པ་དང་། ལོངས་
སྤྱོད་ཀྱི་ལྷར་བཞག་པའི་འཐད་པ་དང་། མཛད་པའི་འཕྲིན་ལས་དང་། འབྲས་བུ་
དེ་ཐོབ་པའི་ལམ་དུ་བཞག་པའི་འཐད་པ་དང་། མན་ངག་དང་། ཚིག་གི་དོན་
ནོ། །དེ་ལ་མཚན་ཉིད་ནི། དོན་གྱི་མཚན་ཉིད་ཕ་རོལ་ཏུ་ཕྱིན་པ་བརྒྱད། རྟགས་
སྒེག་མོ་ལ་སོགས་པ་བརྒྱད་དོ། །དེ་ཡང་ནང་གི་ལྷ་མོ་བཞིའི་མཚན་ཉིད་ནི། སྟོང་
གཞི་མེ་ལོང་ལྟ་བུའི་ཡེ་ཤེས་ལ་སྟོང་རྒྱུའམ་མི་མཐུན་པའི་ཕྱོགས་སེར་སྣ། དེས་
སྟོང་པའི་གཉེན་པོར་སྦྱིན་པའི་ཕ་རོལ་ཏུ་ཕྱིན་པ། རྟགས་ལྷ་མོ་སྒེག་མོའོ། །སྟོང་
གཞི་མཉམ་པ་ཉིད་ཀྱི་ཡེ་ཤེས་ལ་སྟོང་རྒྱུ་ཚུལ་ཁྲིམས་འཆལ་བ། དེས་སྟོང་པའི་
གཉེན་པོར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ། རྟགས་རྡོ་རྗེ་ཕྲེང་བ་མ། སྟོང་གཞི་
134



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
.
སོ་སོར་ཀུན་ཏུ་རྟོག་པའི་ཡེ་ཤེས་ལ་སྟོང་རྒྱུ་བཟོད་པ་མེད་པ། དེས་སྟོང་པའི་གཉེན་
པོར་བཟོད་པའི་ཕ་རོལ་ཏུ་ཕྱིན་པ། རྟགས་རྡོ་རྗེ་གླུ་མ། སྟོང་གཞི་བྱ་བ་ནན་ཏན་
གྱི་ཡེ་ཤེས་ལ་སྟོང་རྒྱུ་ལེ་ལོ། དེས་སྟོང་པའི་གཉེན་པོར་བརྩོན་འགྲུས་ཀྱི་ཕ་རོལ་
ཏུ་ཕྱིན་པ། རྟགས་རྡོ་རྗེ་གར་མའོ། །ཕྱིའི་ལྷ་མོའི་མཚན་ཉིད་ནི། སྟོང་
གཞི་མེ་ལོང་ལྟ་བུའི་ཡེ་ཤེས་ལ་སྟོང་རྒྱུའམ་མི་མཐུན་པའི་ཕྱོགས་ཤེས་རབ་འཆལ་
བ། དེས་སྟོང་པའི་གཉེན་པོར་ཤེས་རབ་ཀྱི་ཕ་རོལ་ཏུ་ཕྱིན་པ། རྟགས་རྡོ་རྗེ་
བདུག་པ་མ། སྟོང་གཞི་མཉམ་པ་ཉིད་ཀྱི་ཡེ་ཤེས་ལ་སྟོང་རྒྱུ་རྣམ་པར་གཡེང་བ།
དེས་སྟོང་པ་བསམ་གཏན་གྱི་ཕ་རོལ་ཏུ་ཕྱིན་པ། རྟགས་རྡོ་རྗེ་མེ་ཏོག སྟོང་གཞི་
སོ་སོར་རྟོགས་པའི་ཡེ་ཤེས་ལ་སྟོང་རྒྱུ་ཐབས་ལ་མི་མཁས་པ། དེས་སྟོང་པའི་
གཉེན་པོར་ཐབས་ཀྱི་ཕ་རོལ་ཏུ་ཕྱིན་པ། རྟགས་རྡོ་རྗེ་དྲི་ཆབ། སྟོང་གཞི་བྱ་བ་
གྲུབ་པ་ལ་སྟོང་རྒྱུ་ལོག་པའི་སྨོན་ལམ། དེས་སྟོང་པའི་གཉེན་པོར་སྨོན་ལམ་གྱི་
ཕ་རོལ་ཏུ་ཕྱིན་པ། རྟགས་རྡོ་རྗེ་ལྷ་མོ་མར་མེ་མའོ། །དེ་ཉིད་སྨོན་ལམ་གྱི། དེ་
ཉིད་མར་མེ་མ་སྟེ། དཔེར་ན་ཆུ་ཉིད་རླབས་སུ་བྱུང་རླབས་ཉིད་ཆུར་རོ་གཅིག་པ་
དང་འདྲའོ། །རྟགས་སྐུར་བྱུང་བ་ལ་ཡང་ཐུན་མོང་གི་ཆོས་དང་། ཁྱད་པར་གྱི་
135



མཚན་བརྗོད་ཊི།
ཙ;,，
ཆོས་དང༌། བྱེ་བྲག་གི་ཆོས་སོ། །ཐུན་མོང་གི་བཞི་གོང་དང་འདྲ། ཁྱད་པར་
ལ་སྐུ་མདོག་མི་འདྲ་བ་ཤར་ལྷོའི་ལྷ་མོ་གཉིས་སྐུ་མདོག་སྔོ། ལྷོ་ནུབ་ཀྱི་གཉིས་
སེར། ནུབ་བྱང་གི་གཉིས་དམར། བྱང་ཤར་གྱི་གཉིས་ལྗང་ཀུའོ། །དབུ་
རྒྱུན་མི་འདྲ་བ་ཤར་ལྷོའི་ལྷ་མོ་ནས་རིམ་པ་བཞིན་དུ་མི་བསྐྱོད་པ། རིན་འབྱུང་།
སྣང་མཐའ། དོན་གྲུབ་ཀྱིས་དབུ་བརྒྱན་པའོ། །
རིགས་མི་འདྲ་བ་ནི། ཤར་ལྷོའི་གཉིས་རྡོ་རྗེའི་རིགས། ལྷོ་ནུབ་ཀྱི་
གཉིས་རིན་འབྱུང་། ནུབ་བྱང་གི་གཉིས་སྣང་མཐའ། བྱང་ཤར་གྱི་གཉིས་དོན་
གྲུབ་ཀྱི་རིགས་སོ། །བྱེ་བྲག་ལ་བཞུགས་ས་མི་འདྲ་བ་དང་། སོ་སོའི་མཚན་
མི་འདྲ་བ་དང་། ཕྱག་མཚན་མི་འདྲ་བ་དང་། སྒེག་མོ་རྡོ་རྗེ་ཕྱེད་མེད་བཟུང་ནས་
སྐེད་པར་བཞག་པ་དང༌། ཕྲེང་བ་མ་རིན་པོ་ཆེའི་ཕྲེང་བ་འཛིན་པ་ལ་སོགས་
པའོ། །ཕྱི་ནང་གི་ལྷར་བཞག་པའི་འཐད་པ་ནི། སྒེག་མོ་ལ་སོགས་པ་ལྷ་མོ་
བཞི་ནི། སེམས་དང་སེམས་ལས་བྱུང་བའི་པུ་ཛཱ་བྱེད་པས་ནང་གི་ལྷ་མོའོ། །
བདུག་པ་མ་ལ་སོགས་པ་བཞི་ནི། མེ་ཏོག་དང་སྤོས་ལ་སོགས་པའི་པུ་ཛཱ་བྱེད་པས་
ཕྱིའི་ལྷ་མོ་ཞེས་བྱའོ། །ལོངས་སྤྱོད་ཀྱི་ལྷར་བཞག་པའི་འཐད་པ་ནི། ལྷ་མོ་
136



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
-
བརྒྱད་པོ་དེས་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་པོ་དེ་ལས་མ་འདས་
པའི་མཆོད་པ་ལ་ལོངས་སྤྱོད་པས་ལོངས་སྤྱོད་ཀྱི་ལྷ་མོའོ། །འཕྲིན་ལས་ནི་ཐུན་
མོང་གི་མཛད་པ་བཅུ་གཉིས། ཁྱད་པར་གྱི་མཛད་པར་ལྷ་མོ་སྒེག་མོས་སྦྱིན་
པའི་ཕ་རོལ་ཏུ་ཕྱིན་པ་སྦྱོར་བ་ནས། མར་མེ་མས་སྨོན་ལམ་གྱི་ཕ་རོལ་ཏུ་ཕྱིན་པ་
ལ་སྦྱོར་བའི་བར་རོ། །
འབྲས་བུ་དེ་ཐོབ་པར་བྱེད་པའི་ལམ་དུ་བཞག་པའི་འཐད་པ་ནི། ཕ་རོལ་ཏུ་
ཕྱིན་པ་བརྒྱད་ཀྱིས་འབྲས་བུ་སྐུ་གསུམ་མམ་སྐུ་ལྔ་ཐོབ་པར་བྱེད་པའི་ཐབས་ཡིན་
པས་སོ། །མན་ངག་ནི་གཞན་དང་འབྲེལ་བ་དང་གཞན་དང་མ་འབྲེལ་བའོ། །གཞན་
དང་འབྲེལ་བ་ལ་བསྐྱེད་རྒྱུའི་ཆོས་གསུམ། བསྐྱེད་ཐབས་ཀྱི་ཆོས་བཅུ་གཉིས་
ཀྱིས་སྒེག་མོ་ལ་སོགས་པ་ལྷ་མོ་བརྒྱད་བསྐྱེད་པས་དཀྱིལ་འཁོར་རྒྱལ་མཆོག་ཏུ་རྗེ་
བཙུན་སྐུའི་ཚུལ་དུ་བཞུགས་པའོ། །ཟབ་མོ་གསང་སྔགས་ཀྱི་དུས་སུ་གཙོ་བོའི་
ཐུགས་ཀ་ནས་འོད་སྤྲོས་བསྡུས་པས་ཤར་ལྷོ་ནས་བཟུང་ནས་ནང་གི་གྲུ་ཚད་བཞི་ལ་
སྦྱིན་བདག་ཆེན་པོ་ལ་སོགས་པའི་ཚིག་བཞི་སྔོན་པོ་དང་། སེར་པོ་དང་། དམར་
པོ་དང༌། ལྗང་ཀུ་དགོད་དོ། །ཕྱིའི་ཤར་ལྷོའི་གྲུ་ཚད་ལ་ཤེས་རབ་ཆེན་པོའི་ཚིག་
137



མཚན་བརྗོད་ཊིཀ།
་་་་་་་་་
སྔོན་པོ། ལྷོ་ནུབ་ལ་བསམ་གཏན་གྱི་ཚིག་སེར་པོ། ནུབ་བྱང་ལ་ཐབས་ཆེ་བ་
དམར་པོ། བྱང་ཤར་གྱི་གྲུ་ཚད་ལ་བསམ་པ་ལྗང་ཀུ་ནི། རྗེ་བཙུན་སྔགས་ཀྱི་
ཚུལ་དུ་བཞུགས་པའོ། །གཞན་དང་མ་འབྲེལ་བ་ལ་ལྷ་མོ་བརྒྱད་ལ་སྒྲུབ་ཐབས་
རྒྱས་པ་བརྒྱད། བསྡུས་པ་བརྒྱད་དོ། །
ཚིག་གི་དོན་ནི། སྦྱིན་བདག་ནི་སྒེག་མོ་སྟེ་དེ་ཡང་རྗེ་བཙུན་གྱིས་མི་
འདུལ་བ་ལ་ལྷ་མོ་སྒེག་མོའི་སྐུར་བྱུང་བ་དེ་ལ་སྒེག་མོའི་སྦྱིན་པ་ཅི་ཕྱིར་གདགས་ན།
དེ་ཡང་སྦྱིན་པ་ནི་དད་པས་ཀུན་ནས་བླངས་ནས་དཀོན་མཆོག་ལ་མཆོདཔ་དང་།
སྙིང་རྗེས་ཀུན་ནས་བླངས་ནས་སེམས་ཅན་ལ་སྦྱིན་པ་གཏོང་བའོ། །བདག་ནི་སྦྱིན་
པ་དེ་གཉིས་ཀྱི་བདག་པོ་ལྷ་མོ་སྒེག་མའོ། །ཆེན་པོ་ནི་སྦྱིན་པ་དེ་ལ་འཁོར་གསུམ་
མི་དམིགས་པས་རྒྱས་ཐེབས་པས་སོ། །(གཙོ་བོ་སྟེ་)ནི་འཇིག་རྟེན་པ་ཐམས་
ཅད་སྦྱིན་པ་དེས་འདྲེན་པར་བྱེད་པས་སོ། །ཚུལ་ཁྲིམས་ནི་རྡོ་རྗེ་ཕྲེང་བ་མ་སྟེ།
དེ་ཡང་ཚུལ་ཁྲིམས་ཞེས་པ་ལུས་ངག་ཡིད་གསུམ་ཡང་དག་པར་སྡོམ་ཞིང་སྲུང་བ་སྟེ།
ཐེག་པ་ཆེན་པོས་མི་དགེ་བ་བཅུ་སྤོང་བ་དང་། ཉན་ཐོས་པ་སོ་སོར་ཐར་པ་རིགས་
བདུན་དང་ལྡན་པའོ། །ཆེན་པོ་ནི་དེ་ལས་གཞན་མེད་ཅིང་མི་དམིགས་པས་རྒྱས་
138



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
ཐེབས་པའོ། །འཆང་བ(འ)་ནི་ཚུལ་ཁྲིམས་དེ་ལས་གྲུབ་པའི་སྐུ་ཕྲེང་བ་མ་ཡིན་
པས་སོ། །ཚུལ་ཁྲིམས་དེ་སྡོམ་པ་ཐམས་ཅད་ཀྱི་གཞིའི་སྔོན་འགྲོ་ཡིན་པས་མཆོག་
གོ །བཟོད་ཆེན་གྱིས་གླུ་མའོ། །དེ་ཡང་བཟོད་པ་ནི། ཆོས་ཟབ་མོ་ལ་སྲན་
ཚུགས་པའི་བཟོད་པ། སྡུག་བསྔལ་དང་དུ་ལེན་པའི་བཟོད་པ། གནོད་བྱེད་ལ་ཇི་
མི་སྙམ་པའི་བཟོད་པའོ། །ཆེན་པོ་ནི་དེ་གསུམ་ལ་འཁོར་གསུམ་མི་དམིགས་པས་
རྒྱས་ཐེབས་པའོ། །འཆང་བ་ནི་བཟོད་པ་དེ་ལས་གྲུབ་པའི་སྐུ་གླུ་མ་ཡིན་པས་
སོ། །བརྟན་པ་(པོ་)་ནི་དེ་ལྟ་བུའི་བཟོད་པ་ལ་སྲན་ཐུབ་པར་འཛིན་པས་གླུ་
མའོ། །བརྩོན་འགྲུས་ནི་ལྷ་མོ་གར་མ་སྟེ། དེ་ཡང་བརྩོན་འགྲུས་ནི་དགེ་བ་ལ་
མངོན་པར་སྤྲོ་བ་སྟེ། སྡིག་པ་ལ་སྤྲོ་བ་ནི་སྨད་པའི་ལེ་ལོ་དང་། སྙོམས་གནས་
ཀྱི་ལེ་ལོའོ། །ཆེན་པོ་ནི་དེ་ལ་མི་དམིགས་པས་རྒྱས་ཐེབས་པའོ། །བརྟུལ་བ་
ཡིན་ནི་འཇིག་རྟེན་དང་འཇིག་རྟེན་ལས་འདས་པའི་དགེ་བའི་རྩ་བ་རྫོགས་པར་བྱེད་
ཅིང་། ཡང་དག་པའི་དོན་ལ་བརྟུལ་བར་བྱེད་པས་སོ། །
ད་ནི་ཕྱིའི་ལྷ་མོ་བཞིའི་ཚིག་དོན་ནི། བསམ་གཏན་དང་ཤེས་རབ་གཉིས་
བསྒོམ་པའི་དུས་སུ་གོང་འོག་བསྣོར་བར་ཤེས་པར་བྱའོ། །བསམ་གཏན་ནི་རྡོ་རྗེ་
139



མཚན་བརྗོད་ཊིཀ།
མེ་ཏོག་མའོ། །དེ་ཡང་བསམ་གཏན་ནི་བསམ་གཏན་བཞིའོ། །ཆེན་པོ་ནི་དེ་ལ་
མི་དམིགས་པས་རྒྱས་ཐེབས་པའོ། །ཏིང་འཛིན་གནས་ནི་བསམ་གཏན་དེ་རྣམས་
ལ་རྩེ་གཅིག་པར་གནས་པ་ལས་གྲུབ་པའི་མེ་ཏོག་མ་ཡང་རྗེ་བཙུན་ཁྱོད་ཡིན་ཞེས་
བསྟོད་དོ། །ཤེས་རབ་ནི་བདུག་པ་མའོ། །དེ་ཡང་ཤེས་རབ་ནི་ཆོས་ཐམས་ཅད་
ཀྱི་སྤྱི་དང་རང་གི་མཚན་ཉིད་རྣམ་པར་འབྱེད་པའོ། །ཆེན་པོ(འོད་ནི་རློམ་སེམས་
མེད་པའོ། །ཤེས་རབ་དེ་ལས་གྲུབ་པའི་བདུག་པ་མའི་ལུས་འཆང་བས་སོ། །
(སྟོབས་པོ་ཆེ་ལ)་ཐབས་ནི་དྲི་ཆབ་མ་སྟེ། ཐབས་སྣ་ཚོགས་ཀྱིས་གདུལ་བྱ་སེམས་
ཅན་གྱི་བསམ་པ་རྫོགས་པར་བྱེད་པས་སོ། །ཆེ་བ་ནི་དེ་ལ་མི་དམིགས་པས་རྒྱས་
ཐེབས་པའོ། །དེ་ལས་གྲུབ་པ་ལྷ་མོ་དྲི་ཆབ་མའོ། །བསམ་པ་སྨོན་ལམ་སྟེ།
སངས་རྒྱས་ཐོབ་པར་བྱེད་པ་དང་། སེམས་ཅན་གྱི་དོན་བྱེད་པར་སྨོན་ལམ་འདེབས་
སོ། །དེ་ལས་གྲུབ་པ་ལྷ་མོ་མར་མེ་མའོ། །
ད་ནི་དོན་ལྔ་པ་སྒོ་བ་བཞིའི་མཚན་ནས་བརྗོད་པ་ནི། དེ་ཡང་སྒོ་བ་བཞིའི་
མཚན་ཉིད་དང༌། སྒོ་བར་བཞག་པའི་འཐད་པ་དང་། བསྐྱེད་པའི་ས་བོན་དང་།
མཛད་པའི་འཕྲིན་ལས་དང་། ལམ་འབྲས་བུར་བཞག་པའི་འཐད་པ་དང་། མན་
140



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
ངག་དང་། ཚིག་གི་དོན་ནོ། ། །
དེ་ལ་མཚན་ཉིད་ནི། བྱེ་མ་ལུང་པའི་བཞེད་པས་ཕྱི་སྒོ་ནང་སྒོའི་དེ་ཁོ་ན་
ཉིད་མི་འདྲ་སྟེ། ནང་སྒོའི་དེ་ཁོ་ན་ཉིད་སྟོབས་དང་ཡེ་ཤེས་ཏེ། དེ་ཡང་སྟོབས་ནི་
དད་པའི་སྟོབས། ཡེ་ཤེས་ནི་ཚོགས་ཀྱི་ལམ་གྱི་ཡེ་ཤེས། སྒོ་བ་ནི་ལྕགས་ཀྱུ།
དེ་བཞིན་དུ་བརྩོན་འགྲུས་ཀྱི་སྟོབས། སྦྱོར་ལམ་གྱི་ཡེ་ཤེས། སྒོ་བ་ཞགས་པ།
དྲན་པའི་སྟོབས། མཐོང་བ་ལམ་གྱི་ཡེ་ཤེས། སྒོ་བ་ལྕགས་སྒྲོག ཏིང་ངེ་
འཛིན་གྱི་སྟོབས། སྒོམ་པ་ལམ་གྱི་ཡེ་ཤེས། སྒོ་བ་དྲིལ་བུའོ། །ཕྱི་སྒོའི་དེ་ཁོ་
ན་ཉིད་ཚད་མེད་པ་བཞི་ཡིན་གསུངས། བསྐྱེད་པའི་ས་བོན་ཡང་ནང་སྒོ་ནི། འདི་
ཡང་མིང་ལས་བསྐྱེད་པར་བྱ་ཞེས་པས་ཛ་ཧཱུཾ་བཾ་ཧོ་བཞི་ལས་བསྐྱེད་ཟེར། ཕྱི་སྒོ་ནི་
ཨ་ལི་བཞི་ལས་བསྐྱེད་པའོ། །དེ་ལྟར་ཕྱི་སྒོ་ནང་སྒོ་བསྐྱེད་པའི་ས་བོན་དང་དེ་ཁོ་ན་
ཉིད་མི་མཐུན་ན་ལྷ་ལྔ་བཅུ་རྩ་གསུམ་དུ་མི་འགྲོ་སྟེ། ལྔ་བཅུ་རྩ་བདུན་དུ་འགྲོ་ཟེར་
ན། ལྔ་བཅུ་རྩ་བདུན་དུ་མི་འགྲོ་སྟེ། ཤར་གྱི་སྒོ་བ་གཉིས་སྐུ་མདོག་མཐུན།
ཕྱག་མཚན་མཐུན། མཛད་པའི་འཕྲིན་ལས་མཐུན། དེ་བཞིན་དུ་ལྷོ་དང་། ནུབ་
དང་། བྱང་གི་ཡང་མཐུན་པས་ལྔ་བཅུ་རྩ་གསུམ་མོ། །དེ་ལྟར་སོང་ན་པདྨའི་
141



མཚན་བརྗོད་ཊཱིཀ།
，
རིགས་ལ་ལྷ་ལྔ་བཅུ་རྩ་གསུམ་དུ་བཞེད་དམ་མི་བཞེད་བྱས་པ་ལ་བཞེད་གསུངས།
བཞེད་ན་པདྨའི་རིགས་ཐམས་ཅད་སྐུ་མདོག་དམར་པོར་མཐུན། ཕྱག་མཚན་པདྨ་
རལ་གྲི་བསྣམས་པ་མཐུན། གདུལ་བྱ་འདོད་ཆགས་ཅན་གྱི་དོན་བྱེད་པར་
མཐུན་པས་ལྷ་གཅིག་ཏུ་ཐལ་ཏེ་སྐྱོན་དེ་བྱེ་མ་ལུང་པ་ལ་འོང་ངོ་། །
སྤུ་རངས་པའི་ཞལ་ནས་ལམ་གྱི་སྟོབས་དང་ཡེ་ཤེས་དེ་འབྲས་བུའི་དེ་ཁོ་
ན་ཉིད་དུ་མི་རིགས་ཟེར་བ་ལ། བྱེ་མ་ལུང་པ་ན་རེ། ལམ་གྱི་དུས་སྟོབས་དང་
ཡེ་ཤེས། འབྲས་བུའི་དུས་སུ་ཡོན་ཏན་དུ་ཡོད་པ་ཅི་སྟེ་སྟེ། དཔེར་ན་ཀ་ཁ་
བསླབས་ནས་ཀློག་མཁས་པར་སོང་བའི་དུས་ན་ཀ་ལ་ཡོན་ཏན་ཡར་ལྡན་དུ་ཡོད་པ་
དང་འདྲའོ། །སྐྱོན་དེ་བྱེ་མ་ལུང་པ་ལ་མི་ཁེལ་ལོ། །སྤུ་རངས་པའི་བཞེད་པས་
སྒོ་བའི་མཚན་ཉིད་གཉིས་མེད་གཅིག་པོ་ལ་སྦྱོར་ཏེ། དེ་ཡང་རང་གི་ཤེས་པ་
གཉིས་མེད་གཅིག་པོ་འདི་ལ། མ་དད་པ་ལས་ལོག་པ་དད་པའི་སྟོབས། གཉིས་
མེད་གཅིག་པོ་དེ་ལ་བསོད་ནམས་ཀྱི་ཚོགས་གསོག་པར་འཇོག་པས། ཚོགས་
ཀྱི་ལམ་གྱི་ཡེ་ཤེས། དེ་གཉིས་དོན་གྱི་མཚན་ཉིད། རྟགས་སྒོ་བ་ལྕགས་ཀྱུ།
གཉིས་མེད་གཅིག་པོ་དེ་ལེ་ལོ་ལས་ལོག་པ་བརྩོན་འགྲུས་ཀྱི་སྟོབས། གཉིས་
142



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
t: ་
་ ་. ་་
་
སུམེད་པའི་ཡེ་ཤེས་ལ་སྦྱོར་བས་སྦྱོར་བ་ལམ་གྱི་ཡེ་ཤེས། རྟགས་ཞགས་པ། གཉིས་
མེད་གཅིག་པོ་དེ་ལ་བརྗེད་ངས་ལས་ལོག་ནས་དྲན་པའི་སྟོབས། གཉིས་སུ་མེད་
པའི་ཡེ་ཤེས་ལྷག་གིས་མཐོང་བས་མཐོང་བ་ལམ་གྱི་ཡེ་ཤེས། རྟགས་ལྕགས་
སྒྲོག གཉིས་མེད་གཅིག་པོ་དེ་ལ་རྣམ་པར་གཡེང་བ་ལས་ལོག་པ་ཏིང་ངེ་འཛིན་
གྱི་སྟོབས། གཉིས་མེད་དེ་ཉིད་ལ་འདྲིས་པར་བསྒོམ་པས་སྒོམ་པ་ལམ་གྱི་ཡེ་ཤེས།
རྟགས་སྒོ་བ་དྲིལ་བུའོ། །ཕྱི་སྒོ་ནང་སྒོ་ལ་དེ་ཁོ་ན་ཉིད་མི་འདྲ་བ་མེད་གསུངས།
འགྲེལ་པ་ན་སྟོབས་དང་ཡེ་ཤེས་ཀྱི་ཆ་རྣམ་པར་བཞག་པ་ཞེས་གསུངས་པས་སྟོབས་
ནི་དད་པའི་སྟོབས། ཡེ་ཤེས་ནི་མཐོང་བ་ལམ་གྱི་བྱང་ཆུབ་ཀྱི་ཡན་ལག་བདུན།
སྒོམ་ལམ་གྱི་འཕགས་པའི་ལམ་ཡན་ལག་བརྒྱད། སྒོ་བ་ལྕགས་ཀྱུའོ། །དེ་
བཞིན་བརྩོན་འགྲུས་ཀྱི་སྟོབས། ཡེ་ཤེས་གཉིས་གོང་མ་གཉིས། སྒོ་བ་ཞགས་
པ། དྲན་པའི་སྟོབས། ཡེ་ཤེས་གཉིས་སྒོ་བ་ལྕགས་སྒྲོག ཏིང་ངེ་འཛིན་གྱི་
སྟོབས། ཡེ་ཤེས་གཉིས། སྒོ་བ་དྲིལ་བུའོ། །དེ་ཡང་རྟགས་སྐུར་བྱུང་བ་ལ།
ཐུན་མོང་གི་ཆོས་གོང་དང་འདྲ། ཁྱད་པར་གྱི་གསུམ་ཡང་གོང་དང་འདྲ། བྱེ་
བྲག་གི་ཆོས་གསུམ་ནི། བཞུགས་ས་མི་འདྲ་བའི་སྒོ་རེ་རེའི་ནང་ན། མཚན་མི་
143



མཚན་བརྗོད་ཊིཀ།
-
འདྲ་བ་ལྕགས་ཀྱུ་ལ་སོགས་པ། ཕྱག་མཚན་མི་འདྲ་བ་ལྕགས་ཀྱུ་ལ་སོགས་ནས་
དྲིལ་བུའི་བར་རོ། །སྒོ་བར་བཞག་པའི་འཐད་པ་ནི། སྟོབས་དང་ཡེ་ཤེས་ཀྱིས་
སངས་རྒྱས་ཀྱི་དེ་ཁོ་ན་ཉིད་ལ་འཇུག་པར་བྱེད། སྒོ་བས་ཀྱང་དཀྱིལ་འཁོར་དུ་
འཇུག་པར་བྱེད་པས་སོ། །བསྐྱེད་པའི་ས་བོན་ནི་སྤུ་རངས་པའི་ཞལ་ནས་ཕྱི་སྒོ་ནང་
སྒོའི་ས་བོན་མི་འདྲ་བ་མེད་དེ་ཨ་ལས་བསྐྱེད་པའོ། །མཛད་པའི་འཕྲིན་ལས་ནི།
ཐུན་མོང་གི་མཛད་པ་བཅུ་གཉིས། ཁྱད་པར་ནི། འགུག་པ་དང་། འཇུག་པ་
དང་། འཆིང་བ་དང་། མཉེད་པའི་ལས་སོ། །ལམ་འབྲས་བུར་བཞག་པའི་
འཐད་པ་ནི། འབྲས་བུ་སྐུ་གསུམ་མམ་སྐུ་ལྔ་ཐོབ་པར་བྱེད་པའི་ལམ་སྟོབས་དང་
ཡེ་ཤེས་ཡིན་པས་སོ། །
མན་ངག་གི་དོན་ནི། གཞན་དང་འབྲེལ་བ་དང་། གཞན་དང་མ་
འབྲེལ་བའོ། །དང་པོ་ནི་བསྐྱེད་རྒྱུའི་ཆོས་གསུམ་བསྐྱེད་ཐབས་ཀྱི་ཆོས་བཅུ་གཉིས་
ཀྱིས་སྒོ་བ་བཞིར་བསྐྱེད་པ་ནི། ད་ལ་རྒྱལ་མཆོག་ཏུ་རྗེ་བཙུན་སྐུའི་ཚུལ་དུ་བཞུགས་
པའོ། །ཟབ་མོ་གསང་སྔགས་ཀྱི་དུས་སུ་རྗེ་བཙུན་སྔགས་ཀྱི་ཚུལ་དུ་བཞུགས་པ་
ནི། སྤུ་རངས་པའི་ཞལ་ནས་སྒོ་བ་བཞི་ལ་མཚན་གཉིས་ལས་མེད་པས་ཤར་སྒོར་
144



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
དད་པའི་སྟོབས། ཚོགས་ཀྱི་ལམ་གྱི་ཡེ་ཤེས་སྔོན་པོ་ཞིག་བསྒོམ། ལྷོ་སྒོར་
བརྩོན་འགྲུས་ཀྱི་སྟོབས། སྦྱོར་བ་ལམ་གྱི་ཡེ་ཤེས་སེར་པོ། ནུབ་སྒོར་དྲན་པའི་
སྟོབས། མཐོང་བ་ལམ་གྱི་ཡེ་ཤེས་དམར་པོ། བྱང་སྒོར་ཏིང་ངེ་འཛིན་གྱི་སྟོབས།
སྒོམ་པ་ལམ་གྱི་ཡེ་ཤེས་ལྗང་ཀུ་ཞིག་བསྒོམ། བྱེ་མ་ལུང་པའི་ཞལ་ནས་ཤར་སྒོར་
སྟོབས་པོ་ཆེ་ལ་ཡེ་ཤེས་རྒྱ་མཚོ་སྔོན་པོ་ཞིག་བསྒོམ། ལྷོར་སེར། ནུབ་ཏུ་དམར།
བྱང་དུ་ལྗང་ཀུ་ཞིག་བསྒོམ་གསུང་སྟེ་བདེའོ། །གཞན་དང་མ་འབྲེལ་བ་ལ་སྒྲུབ་
ཐབས་རྒྱས་པ་བཞི་དང་བསྡུས་པ་བཞི་སྟེ་བརྒྱད་དོ། །
ཚིག་གི་དོན་ལ་སྟོབས་ནི་དད་པ་ལ་སོགས་པའི་སྟོབས་ལྔའོ། །ཡེ་ཤེས་
ནི་མཐོང་ལམ་དང་སྒོམ་ལམ་གྱི་ཡེ་ཤེས་སོ། །རྒྱ་མཚོ་(སྟེ་)ནི་ཟབ་ཅིང་རྒྱ་ཆེ་
བས་སོ། །དེ་ཡང་སྟོབས་དང་ཡེ་ཤེས་ལས་གྲུབ་པའི་སྒོ་བ་བཞི་བྱུང་བ་ཡང་རྗེ་
བཙུན་ཡིན་ཞེས་འདོད་དོ། །
ད་ནི་དྲུག་པ་ཐབས་ཀྱི་སེམས་དཔའ་བཅུ་དྲུག་གི་མཚན་ནས་བརྗོད་པ་བསྟན་
པ་ནི། དེ་ཡང་མཚན་ཉིད་དང་། ཐབས་ཀྱི་སེམས་དཔར་བཞག་པའི་འཐད་པ་
དང༌། ཐབས་ཤེས་རབ་ཏུ་བཞག་པའི་འཐད་པ་དང་། མཛད་པའི་འཕྲིན་ལས་
145



མཚན་བརྗོད་ཊིཀ།
དང༌། ལམ་འབྲས་བུར་བཞག་པའི་འཐད་པ་དང་། མན་ངག་དང་། ཚིག་གི་
དོན་ནོ། །
དེ་ལ་མཚན་ཉིད་ནི། སྟོང་གཞི་མེ་ལོང་ལྟ་བུ་ལ་སོགས་པ་ཡེ་ཤེས་བཞི་
ལ། སྟོང་རྒྱུའམ་མི་མཐུན་པའི་ཕྱོགས་གོང་གི་ཤེས་རབ་ཀྱི་སེམས་དཔའ་བཅུ་
དྲུག་གི་ནང་དུ། འཛིན་པར་བྱེད་པའི་ཤེས་པ་ལ་སོགས་པ་བཅུ་དྲུག་པོ་དེ་གཅོད་
པར་བྱེད་པའི་གཉེན་པོའོ། །ཇོ་བོ་ཞིག་ན་རེ། ནང་སྟོང་པ་ཉིད་ཀྱི་ཏིང་ངེ་འཛིན་ལ་
སོགས་པ་སྟོང་ཉིད་བཅུ་དྲུག ཏིང་ངེ་འཛིན་གྱི་ཆ་དང་བཅས་པ་བཅུ་དྲུག་གིས་སྒྲོ་
འདོགས་གཅོད་པའོ། །དེ་ལྟར་ཡང་འགྲེལ་པ་ནས་བྱམས་པ་ལ་སོགས་པའི་ཏིང་
ངེ་འཛིན་གྱི་དབང་དུ་བྱས་ནས་ཞེས་པས་སོ། །དེ་ལྟར་ཡིན་ན་འགྲེལ་པ་ནས། རྡོ་
རྗེ་འཛིན་པ་ལ་སོགས་པ་ཏིང་ངེ་འཛིན་ཞེས་གསུངས་པས། རྡོ་རྗེ་སེམས་དཔའ་ལ་
སོགས་པ་ཡང་དེ་ཁོ་ན་ཉིད་ཀྱི་ཏིང་ངེ་འཛིན་དུ་འགྲོ་སྟེ། དེ་བས་ན་ཏིང་ངེ་འཛིན་དེ་
ཐབས་ཤེས་རབ་ཀྱི་སྤྱི་ཁྱབ་ཏུ་འགྲོ་བས་ཏིང་ངེ་འཛིན་ཐབས་ཀྱི་སེམས་དཔའི་དེ་ཁོ་ན་
ཉིད་དུ་མི་བདེའོ། །ཇོ་བོ་ཞིག་ན་རེ། དེའི་གཉེན་པོར་ནང་སྟོང་པ་ཉིད་ཀྱི་ཡེ་ཤེས།
ཕྱི་སྟོང་པ་ཉིད་ཀྱི་ཡེ་ཤེས་ལ་སོགས་པ་ཡེ་ཤེས་ཀྱི་ཆ་དང་བཅས་པ་བཅུ་དྲུག་གོ །
146



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
དེ་ལྟར་ཡང་གསང་ལྡན་ནས། ཡེ་ཤེས་ཆ་གྲུབ་སེམས་དཔའི་ཚོགས། །ཞེས་
གསུངས་སོ། །རྟགས་ནི་བྱམས་པ་ལ་སོགས་པ་སྐུ་བཅུ་དྲུག་གོ །དེ་ལ་ཐུན་
མོང་གི་ཆོས་བཞི་གོང་དང་འདྲ། ཁྱད་པར་གྱི་ཆོས། སྐུ་མདོག དབུ་རྒྱན།
རིགས་གསུམ་གོང་དང་འདྲ། ཕྱག་མཚན་གྱི་ཁྱད་པར་ནི་ཤར་གྱི་སེམས་དཔའ་
བཞི་རྡོ་རྗེ། ལྷོར་རིན་པོ་ཆེ། ནུབ་པདྨ། བྱང་རྒྱ་གྲམ་པ་བཟུང་བ་ནི་ཁྱད་པར་
གྱི་ཆོས་སོ། །བྱེ་བྲག་གི་ཆོས་ནི་བཞུགས་ས་མི་འདྲ་བ་དང་། མཚན་མི་འདྲ་
བའོ། །ཐབས་ཀྱི་སེམས་དཔར་བཞག་པའི་འཐད་པ་ནི། བྱམས་པ་ལ་སོགས་
པ་དེ་ཁོ་ཉིད་ཀྱི་ཡེ་ཤེས་ཀྱི་ཆ་དང་བཅས་པ་ཡིན་པས་ཐབས་ཀྱི་སེམས་དཔའ་ཞེས་
བྱའོ། །ཐབས་ཤེས་རབ་ཏུ་བཞག་པའི་འཐད་པ་ནི། ཤེས་རབ་ཀྱི་སེམས་དཔར་
བཤད་པ་དང་འདྲའོ། །མཛད་པའི་འཕྲིན་ལས་ནི། ཐུན་མོང་གི་མཛད་པ་བཅུ་
གཉིས། ཁྱད་པར་གྱི་མཛད་པ་བྱམས་པས་ནང་སྟོང་པ་ཉིད་ཀྱི་ཡེ་ཤེས་ལ་སྦྱོར་བ་
ནས། སྒྲིབ་པ་རྣམ་པར་སེལ་བས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་ཡེ་
ཤེས་ལ་སྦྱོར་བའི་བར་རོ། །
ལམ་འབྲས་བུར་བཞག་པའི་འཐད་པ་ནི། ལྷ་ལྔ་བཅུ་རྩ་གསུམ་པོ་འདི་
147



མཚན་བརྗོད་ཊིཀ།
གང་ཟག་གཅིག་འཚང་རྒྱ་བའི་སངས་རྒྱས་ཀྱི་སྣང་བ་ཡིན་ནམ། གང་ཟག་ཐ་
དད་ཅིག་འཚང་རྒྱ་བའི་སངས་རྒྱས་ཀྱི་སྣང་བ་ཡིན། གཅིག་གི་སྣང་བ་ཡིན་ན་
རིགས་ལྔ་དང་ཡུམ་བཞི་མི་སློབ་པ་འབྲས་བུས་བསྡུས་པའི་ཚུལ་དུ་འདུག ལྷ་
གཞན་རྣམས་སློབ་པ་ལམ་གྱི་ཚུལ་དུ་འདུག་པ་དེ་མི་རིགས། ཐ་དད་ཀྱི་སྣང་
བ་ཡིན་ནི་ཐ་དད་ཀྱིས་ཐ་དད་བསྒྲུབ་ཏུ་མི་བཏུབ་པའི་སྐྱོན་དང་གཅིག འགྲེལ་པ་
ནས་གཉིས་མེད་གཅིག་པོ་དེས་ཞེས་གསུངས་པ་དང་འགལ་བ་གཉིས་ཀྱི་སྐྱོན་ཡོང་།
འདིར་ནི་ལམ་འབྲས་བུ་དང་བཅས་པ་ཞིག་མཚོན་པ་ཡིན་ཏེ། རིགས་ལྔ་དང་ཡུམ་
བཞིས་འབྲས་བུ་མཚོན། ཤེས་རབ་ཀྱི་སེམས་དཔའ་དང་ཐབས་ཀྱི་སེམས་དཔས་
ལམ་མཚོན། ལྷ་མོ་བརྒྱད་དང་སྒོ་བ་བཞིས་ལམ་གྱི་གྲོགས་མཚོན་པ་ཡིན་ཏེ།
གང་ཟག་གཅིག་སངས་རྒྱས་པའི་སྣང་བ་ཡིན་ནོ། །མན་ངག་ནི་གཞན་དང་འབྲེལ་
བ་དང་། གཞན་དང་མ་འབྲེལ་བའོ། །
དང་པོ་ལ་བསྐྱེད་རྒྱུའི་ཆོས་གསུམ་བསྐྱེད་ཐབས་ཀྱི་ཆོས་བཅུ་གཉིས་ཀྱིས་
བྱམས་པ་ལ་སོགས་པ་སྐུ་བཅུ་དྲུག་བསྐྱེད་པ་ནི། དཀྱིལ་འཁོར་རྒྱལ་མཆོག་ཏུ་རྗེ་
བཙུན་སྐུའི་ཚུལ་དུ་བཞུགས་པའོ། །ཟབ་མོ་གསང་སྔགས་ཀྱི་དུས་སུ་འོད་ཟེར་གྱི་
148



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
སྤྲོ་བསྡུས་ཤར་གྱི་ཟླ་བའི་ད་ལའི་སྟེང་དུ། བྱམས་ཆེན་རང་བཞིན་གྱི་ཚིག་རྐང་བཞི་
སྔོན་པོར་བསྒོམ། ལྷོར་རྫུ་འཕྲུལ་ཆེན་པོའི་ཚིག་རྐང་བཞི་སེར་པོ། ནུབ་ཏུ་སྲིད་
པའི་རི་བོའི་ཚིག་རྐང་བཞི་དམར་པོ། བྱང་དུ་མགོན་པོ་རིགས་མཆོག་གི་ཚིག་རྐང་
བཞི་ལྗང་ཀུར་བསྒོམ་མོ། །དེ་ནི་རྗེ་བཙུན་སྔགས་ཀྱི་ཚུལ་དུ་བཞུགས་པའོ། །གཞན་
དང་མ་འབྲེལ་བ་ལ་སྒྲུབ་ཐབས་རྒྱས་པ་བཅུ་དྲུག་དང་བསྡུས་པ་བཅུ་དྲུག་སྦྱར་རོ། །
ད་ནི་ཚིག་གི་དོན་སྟོན་ཏེ། དེ་ལས་ཀྱང་དང་པོ་ཤར་གྱི་ཕྱོགས་ཀྱི་སེམས་
དཔའ་བཞིའི་ཚིག་གི་དོན་ནི། བྱམས་ཆེན་ནི་བྱམས་པའོ། །དེ་ཡང་བྱམས་ཆེན་
ཞེས་པ་སེམས་ཅན་ཐམས་ཅད་ལ་བྱམས་པ་སྟེ་ཞེས་པའམ་རིས་སུ་ཆད་པ་མེད་པའི་བྱང་
ཆུབ་སེམས་དཔའ་བྱམས་པའི་རང་བཞིན་དུ་འདུག་པས་སོ། །དཔག་ཏུ་མེད་ནི་
དེ་ཡང་ཕྱོགས་གཅིག་ཙམ་མིན་ཏེ་དཔག་ཏུ་མེད་ཅིང་རིས་སུ་ཆད་པ་མེད་པས་སོ། །སྤྱི་
རྗེ་ཆེན་པོ་ནི་འཇམ་དཔལ་ཏེ། དེ་ཡང་སྙིང་རྗེ་ཆེན་པོ་ཞེས་པ་མི་དམིགས་པའི་སྙིང་
རྗེ་ཆེན་པོས་སེམས་ཅན་ཐམས་ཅད་ཀྱི་དོན་བྱེད་པས་ན་རྒྱ་ཆེ་བའོ། །བློ་ཡིད་མཆོག་
ཅེས་པ་སེམས་ཅན་གྱི་དོན་བྱེད་པའི་དུས་སུ་དེས་སྟོང་པ་ཉིད་དུ་ཤེས་པས་དེ་ཉིད་ཟབ་
པའོ། །དེ་ལྟར་ཟབ་པ་དེ་དང་རྒྱ་ཆེ་བ་གཉིས་སུ་མེད་པ་དེ་བྱང་ཆུབ་སེམས་དཔའ་
149



མཚན་བརྗོད་ཊིཀ།
འཇམ་དཔལ་ཡིན་ཞེས་སོ། །ཤེས་རབ་(ཆེན་པོ)་ནི་སྤོས་ཀྱི་གླང་པོ་སྟེ། དེ་
ཡང་ཆོས་ཐམས་ཅད་ཀྱི་སྤྱི་དང་རང་གི་མཚན་ཉིད་རྣམ་པར་འབྱེད་པའི་ཤེས་རབ་བོ། །
དེས་ཆོས་ཐམས་ཅད་སོ་སོར་ཕྱེ་བས་ཅི་ཡང་མ་རྙེད། མ་རྙེད་ཀྱང་སེམས་ཅན་གྱི་
དོན་བྱེད་པ་དེ་ཉིད་ཀྱི་ཕྱིར་བློ་ཆེན་ལྡན་ཞེས་གསུངས་སོ། །མཁས་པ་(ཆེན་པོ་)
ནི་ཡེ་ཤེས་ཏོག་སྟེ། དེ་ཡང་ཐབས་ཆེ་བ་ནི་ཐབས་རྣམ་པ་སྣ་ཚོགས་པས་སེམས་
ཅན་གྱི་དོན་བྱེད་པས་སོ། །དེ་ཉིད་ཀྱི་ཕྱིར་མཁས་པ་ཆེན་པོ་སྟེ་སེམས་ཅན་ཐམས་
ཅད་ཀྱི་བསམ་པ་དང་བསྟན་པའི་ཆོས་སྟོན་པའི་ཕྱིར་རོ། །
ལྷོ་ཕྱོགས་ཀྱི་སེམས་དཔའ་བཞིའི་ཚིག་དོན་ནི། རྫུ་འཕྲུལ་ཆེན་པོ་ནི་
བཟང་སྐྱོང་སྟེ། དེ་ཡང་རྫུ་འཕྲུལ་ཆེན་པོ་(སྟོབས་ཆེན་ལྡན་)ནི་སྐྱེ་བ་ལས་
ཐོབ་པའི་རྫུ་འཕྲུལ་ལྷའི་བུ་རྫུ་འཕྲུལ་ཅན་ནོ། །ལས་ཀྱི་རྫུ་འཕྲུལ་ནི། ཤུགས་
ཆེན་པོས་འགྲོ་བ་སྟེ། དེ་འགྲོ་ས་གང་དུ་འགྲོ་ཞེ་ན་སངས་རྒྱས་ཀྱི་ས་དང་སེམས་
ཅན་གྱི་སར་རོ། །དགོས་པ་གང་གི་དོན་དུ་འགྲོ་ན། སངས་རྒྱས་མཆོད་པ་དང་
སེམས་ཅན་གྱི་དོན་དུའོ། །གང་གིས་འགྲོ་ན་གཉིས་སུ་མེད་པའི་ཡེ་ཤེས་ཀྱིས་
སོ། །དེ་ཉིད་ཀྱི་ཕྱིར་ན་མགྱོགས་པ་ཆེན་པོ་སྟེ། སྐད་ཅིག་མ་གཅིག་གིས་
150



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
གཞལ་དུ་མེད་པའི་འཇིག་རྟེན་གྱི་ཁམས་སུ་བཞུད་པས་སོ། །རྫུ་འཕྲུལ་ནི་བློ་
གྲོས་མི་ཟད་པ་སྟེ། དེ་ཡང་རྫུ་འཕྲུལ་ཆེན་པོ་ཞེས་པ་འཇིག་རྟེན་དང་། ཉན་
ཐོས་དང༌། རང་སངས་རྒྱས་རྣམས་ཀྱི་བསོད་ནམས་དང་ཡེ་ཤེས་ཀྱི་ཚོགས་དང་
ལྡན་པའོ། །ཆེར་གྲགས་པ་ནི་དེ་བཞིན་གཤེགས་པ་རྣམས་ཀྱི་བསོད་ནམས་
དང་ཡེ་ཤེས་ཀྱི་ཚོགས་གཉིས་ཡོངས་སུ་རྫོགས་པའོ། །སྟོབས་ནི་སྤོབས་པ་
བརྩེགས་པ་སྟེ། དེ་ཡང་སྟོབས་ཆེན་ཞེས་པ་གནས་དང་གནས་མ་ཡིན་པ་མཁྱེན་
པའི་སྟོབས་ལ་སོགས་པ་དེ་བཞིན་གཤེགས་པའི་སྟོབས་བཅུའོ། །དེས་གདུལ་བྱ་
སེམས་ཅན་གྱི་ཉོན་མོངས་པ་གནོན་པས་ཕ་རོལ་གནོན་པ་(པོ་)ཞེས་སོ། །
ནུབ་ཕྱོགས་ཀྱི་སེམས་དཔའ་བཞིའི་ཚིག་དོན་ནི། སྲིད་པ(འི་)ནི་མཐུ་
ཆེན་ཐོབ་པའོ། །དེ་ཡང་སྲིད་པ་ཞེས་པ་ལས་དང་ཉོན་མོངས་པས་སྦྲེལ་བའི་ཕུང་པོ་
ལྔའོ། །ཕུང་པོ་དེ་རྣམས་ལ་བདག་ཏུ་བཟུང་བས་ཞིག་དཀའ་བས་ན་རི་བོ་ཆེན་
པོའོ། །དེ་ཡང་དག་པའི་ཡེ་ཤེས་ཀྱིས་འཇོམས་པས་སོ། །མཁྲེགས་ཤིང་
ནི་ངན་སོང་ཀུན་འདྲེན་ཏེ། དེ་ཡང་མཁྲེགས་ཤིང་ནི་གཟུང་འཛིན་གྱིས་མི་ཤིགས་
པའོ། །རྡོ་རྗེ་ཆེན་པོ་འཆང་ནི་ཀུན་ཏུ་བཟང་པོའི་ཡེ་ཤེས་ཏེ། དུས་ཐམས་ཅད་
151



མཚན་བརྗོད་ཊིཀ།
དུ་བཟང་བ། དུས་ཐམས་ཅད་དུ་དགེ་བ། དེ་ལས་གྲུབ་པའི་སྐུ་འཆང་བའོ། །
དྲག་པོ་ནི་མྱ་ངན་དང་མུན་པ་ཐམས་ཅད་སེལ་བའི་བློ་གྲོས་སོ། །དེ་ཡང་དྲག་པོ་
ཆེན་པོ་ནི་གདུལ་བྱའི་སེམས་ཅན་ལ་ཁྲོ་བོའི་སྐུར་སྟོན་པའོ། །དེ་ཡང་འཇམ་དཔལ་
ཞི་བ་ཡིན་ཡང་ཞི་བས་མི་ཐུལ་བ་ལ་ཁྲོ་བོར་སྟོན་པས་དྲག་ཤུལ་ཆེའོ། །འཇིགས་
ཆེན་ནི་དྲ་བ་ཅན་གྱི་འོད་དོ། །དེ་ལ་འཇིགས་ཆེན་ཞེས་པ་འཇིགས་བྱེད་ཆེན་པོའི་
གཟུགས་འཛིན་པ་ལྷ་དབང་ཕྱུག་ཆེན་པོའོ། །དེ་ཡང་འཇིགས་པར་བྱེད་པས་
འཇིགས་པར་བྱེད་པ་(པོ་》ཞེས་གསུངས་སོ། །
བྱང་ཕྱོགས་ཀྱི་སེམས་དཔའ་བཞིའི་ཚིག་དོན་ནི། མགོན་པོ་ནི་ཟླ་འོད་
གཞོན་ནུའོ། །དེ་ཡང་རིགས་མཆོག་ཆེན་པོ་(སྟེ་)ནི། གཟུངས་བཞིས་འགྲོ་
བ་སེམས་ཅན་གྱི་དོན་མཛད་པ་སྟེ། ཚིག་གི་གཟུངས་དང་། དོན་གྱི་གཟུངས་
དང་། སྔགས་ཀྱི་གཟུངས་དང་། ཕྱག་རྒྱའི་གཟུངས་བཞིས་གདུལ་བྱའི་དོན་
མཛད་ཅིང་སྐྱོབ་པའོ། །དེ་ཉིད་ཀྱི་ཕྱིར་ན་མགོན་པོ་སྟེ། སེམས་ཅན་ཐམས་ཅད་
ཀྱི་སྡིག་པ་མི་དགེ་བའི་ཆོས་ལས་སྐྱོབ་པས་སོ། །བླ་མ་ནི་འོད་དཔག་མེད་དོ། །
གསང་སྔགས་ཆེ་བ(འི་)ཞེས་པ་ནི་གདུལ་བྱའི་ཡིད་སྡུག་བསྔལ་ལས་སྐྱོབ་པས་
152



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
སོ། །མཆོག་ནི་འགྲོ་བའི་དོན་བྱེད་པས་རབ་བམ་གཙོ་བོ་ཞེས་སོ། །དེ་ཉིད་ཕྱིར་
ན་བླ་མ་སྟེ། སེམས་ཅན་ཐམས་ཅད་ཀྱི་བསམ་པ་དང་བག་ལ་ཉལ་བ་ཇི་ལྟ་བ་
བཞིན་མཁྱེན་ནས་གང་ལ་གང་འདུལ་དུ་ཆོས་སྟོན་པས་སོ། །ཐེག་པ་ཆེན་པོ་(འ)་
ནི་ནམ་མཁའ་མཛོད་དེ། དེ་ཡང་ཐེག་པ་ཆེན་པོ་ཞེས་པ་འོག་ནས་བསྟན་ཏེ། ཚུལ་
ནི་ལམ་མམ་ཐབས་སོ། །གནས་ནི་ཐེག་པ་ཆེན་པོའི་ལམ་ལ་གནས་ནས་དོན་
མཛད་པའོ། །ཐེག་པ་ཆེན་པོའི)་ནི་སྒྲིབ་པ་རྣམ་པར་སེལ་བའོ། །དེ་ཡང་
ཐེག་པ་ཆེན་པོ་ཞེས་པ་ནི། ཐེག་པའི་ངོ་བོ་དང་། དབྱེ་བ་དང་། བརྒལ་ལན་
དང་། བསྡུ་བའོ། །ངོ་བོ་ནི་འཁོར་བ་དང་མྱ་ངན་ལས་འདས་པ་དབྱེར་མེད་དུ་
རྟོགས་པའོ། །དབྱེ་ན་གསུམ་སྟེ། རྒྱུའི་ཐེག་པ་རྟེན་གྱི་གང་ཟག་དང་། ཡུལ་
གྱི་ཐེག་པ་འབྲས་བུ་དམིགས་པའི་ཡུལ་དང་། རྟེན་གྱི་ཐེག་པ་འབྲས་བུ་ཐོབ་པར་
བྱེད་པའི་ཐབས་སོ། །བརྒལ་ལན་ནི། དེ་ལས་ཀྱང་བརྒལ་བ་ནི། རྒྱུ་ཡུལ་
རྟེན་གསུམ་ཡོད་པས་ཐེག་པ་ཆེན་པོར་འགྲོ་ན། ཉན་ཐོས་དང་རང་སངས་རྒྱས་ལ་
ཡང་དེ་གསུམ་ཡོད་པས་ཐེག་པ་ཆེན་པོར་འགྲོ་ཞེ་ན། དེའི་ལན་ནི། བསམ་པ་
དང་སྙིང་རྗེ་ཆེ་བས་ཁྱད་པར་དུ་བྱས་པ་དང་། སངས་རྒྱས་དང་བྱང་ཆུབ་སེམས་
153



མཚན་བརྗོད་ཊིཀ།
དཔའི་ལམ་སྟོན་པས་ཁྱད་པར་དུ་བྱས་པ་དང་། ཆེན་པོ་བདུན་གྱིས་ཁྱད་པར་དུ་བྱས་
པ་དང་ངོ༌། །དེ་ཡང་དམིགས་པ་ཆེ་བ་དང་། བསྒྲུབ་པ་ཆེ་བ་དང་། ཡེ་ཤེས་
ཆེ་བ་དང་། བརྩོན་འགྲུས་ཆེ་བ་དང་། ཐབས་ཆེ་བ་དང་། ཡང་དག་པ་བསྒྲུབ་
པ་ཆེ་བ་དང་། ལས་ཆེ་བས་སོ། །དེ་ལྟར་ཁྱད་པར་གསུམ་པོ་དེ་ཉན་རང་ལ་མེད་
པས་ཆེན་པོའོ། །དེའི་ཕྱིར་ན་རྒྱུའི་ཐེག་པ། ཡུལ་གྱི་ཐེག་པ། ཐབས་ཀྱི་
ཐེག་པ་གསུམ་དུ་འདུས་ཏེ། དེ་ནི་ཐེག་པའི་མཇུག་བསྡུ་བའོ། །ཚུལ་(གྱི་)ནི་
ལམ་མོ། །མཆོག་ནི་འབྲས་བུ་སྟེ། འབྲས་བུ་བསྡུས་པའི་ཐབས་ཀྱི་བདག་ཉིད་
དུ་གནས་ཞེས་པའོ། །
མན་ངག་གི་དོན་ནི། རིགས་བསྡུས་ཀྱི་དཀྱིལ་འཁོར་དེ་བསྒྲུབ་བྱར་
བཞག་ནས། དེ་བསྒྲུབ་པའི་ཐབས་ལ་མཚན་གཞན་གྱི་དོན་དུ་བསྒྲུབ་པ་དང་། རང་
གི་དོན་དུ་བསྒྲུབ་པའོ། །དང་པོ་ལ་གསུམ་སྟེ། དབང་བསྐུར་བ་དང་། རབ་
ཏུ་གནས་པ་དང་། སྦྱིན་སྲེག་གི་སྒོ་ནས་གཞན་གྱི་དོན་བྱ་བའོ། །རང་དོན་ལ་
གཉིས་ཏེ། རྒྱ་ཆེ་བའི་དོན་བསྐྱེད་པའི་རིམ་པའི་སྒོ་ནས་མཚན་རང་གི་དོན་དུ་
བསྒྲུབ་པ་དང༌། ཟབ་མོའི་དོན་རྫོགས་པའི་རིམ་པའི་སྒོ་ནས་མཚན་རང་གི་དོན་དུ་
154



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
བསྒྲུབ་པའོ། །དང་པོ་ལ་སྒོམ་པ་གཙོའི་བསྐྱེད་རིམ་དང་། བཟླས་པ་གཙོའི་དང་།
སྦྱིན་སྲེག་གཙོའི་བསྐྱེད་རིམ་མོ། །དང་པོ་ལ་སྤྱིར་བསྒོམ་པ་དང་། བྱེ་བྲག་དང་།
ཁྱད་པར་དུ་བསྒོམ་པའོ། །བཟླས་པ་གཙོ་བོ་ལ་རྒྱུད་བསྐྱེད་རིམ་བཟླས་པ་དང་། སྔགས་
བསྐྱེད་རིམ་དུ་བཟླས་པའོ། །སྦྱིན་སྲེག་ལ་ཞི་བ་དང་། རྒྱས་པ་དང་། དབང་
དང༌། དྲག་པོའོ། །རྫོགས་རིམ་ལ་སྒོམ་པ་གཙོའི་དང་། བཟླས་པ་གཙོའི་
དང༌། སྦྱིན་སྲེག་གཙོའི་འོ། །དང་པོ་ལ་བཞི་སྟེ། རང་བྱིན་གྱིས་བརླབས་པ་
ཤེས་རབ་ཀྱི་འཁོར་ལོའི་རྫོགས་རིམ་དང་། བསམ་གཏན་བཞི་དང་། རིམ་པ་
ཏིང་ངེ་འཛིན་དང༌། ནམ་ཀ་ལམ་ཁྱེར་རོ། །སྦྱིན་སྲེག་ལ་འཁོར་ལོ་རྫོགས་པ་
དང་། འཁོར་ལོ་ཤིན་ཏུ་རྫོགས་པའི་སྦྱིན་སྲེག་གཉིས་སོ། །བཟླས་པ་གཙོ་ལ་
གསུམ་སྟེ། ཆེ་བའི་ཡོན་ཏན་དང༌། ཟབ་མོ་གསང་སྔགས་དང་། མི་རྟོག་པའི་
ཡེ་ཤེས་སོ། །གསང་སྔགས་ལ་རྒྱས་པར་འདོན་པ་དང་། མདོར་བསྡུས་གཉིས་
སོ། །འདིར་རྒྱས་པར་འདོན་པ་སྟོན། དེ་ལ་གཉིས་ཏེ། རྒྱུད་རྫོགས་པ་དང་།
དུམ་བུར་འདོན་པའོ། །དང་པོ་ལ་གཉིས་ལས་རིགས་བསྡུས་ཀྱི་རྣལ་འབྱོར་ལ་གནས་
ནས་རྒྱུད་རྫོགས་པར་འདོན་པ་ནི། གནས་ཁང་ཡིད་དང་མཐུན་པར་མཎྜལ་དང་མཆོད་
155



མཚན་བརྗོད་ཊིཀ།
པ་བཤམས་ནས། རིགས་བསྡུས་ཀྱི་གཞལ་ཡས་ཁང་ཕྱི་རོལ་ན་འོད་ཀྱི་ཁོར་ཡུག་
ལྔས་བསྐོར་བ་ནས་རིགས་བསྡུས་ཀྱི་གཙོ་བོ་སུམ་བརྩེགས་པ་བསྒོམ་པའི་བར་དུ་ལེའུ་
བཞི་པ་ནས་བྱུང་བ་བཞིན་དུ་བསྒོམ། དེའི་ཐུགས་ཀ་ནས་རིགས་བསྡུས་ཀྱི་སྐུ་དཔག་
ཏུ་མེད་པ་སྤྲོས། གདུལ་བྱའི་དོན་མཛད། བསྡུས་ནས་ལྷ་གོ་གོ་གནས་གནས་
སུ་མཚན་གྱི་ཡི་གེར་གོང་བཞིན་དུ་གྱུར། དེ་ལ་ཐུན་མོང་གི་དམ་ཚིག་རྩ་ལྟུང་བཅུ་
བཞི་བསྲུང་བ། ཁྱད་པར་གྱི་དམ་ཚིག་ཁྲུས་དང་གཙང་སྦྲ་སྔོན་དུ་སོང་བ། མི་
ཚིག་གིས་བར་མ་ཆོད་པ། སུས་ཀྱང་མ་ཐོས་པའོ། །དེ་དང་ལྡན་པས་ཡི་གེ་
རྣམས་ལ་དམིགས་ནས་འདི་ལྟར་སངས་རྒྱས་ནས། ཐེག་པ་ཆེན་པོའི་ཚུལ་གྱི་
མཆོག་གི་བར་དུ་ཚར་གཅིག་འདོན། དེ་ནས་ཕྱི་རོལ་གྱི་ཁོར་ཡུག་དཀར་པོ་ལ་དེ་
བཞིན་གཤེགས་པའི་རིགས་ཀྱི་མཚན་བཀོད་ནས་འདོན་པ་ནི་འཕྲོ་ཅན་དུ་ལུས་པའོ། །
རིགས་སོ་སོ་བའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་ནི། གོང་
བཞིན་དུ་རིགས་བསྡུས་ཀྱི་མཚན་ཐོན་པ་དང་། རིགས་བསྡུས་ཀྱི་གཙོ་བོ་སུམ་
བརྩེགས་པ་ཐུགས་ཀར་བསྒོམས་ཏེ། དེའི་ཤུལ་དུ་ཏ་ཐཱའི་རིགས་ཀྱི་གཙོ་བོ་སུམ་
བརྩེགས་པ་སྐད་ཅིག་གིས་བསྒོམས་ནས། དེའི་ཐུགས་ཀ་ནས་འོད་ཟེར་སྤྲོ་བསྡུ་
156



རྡོ་རྗེ་དབྱིངས་ཀྱི་དཀྱིལ་འཁོར་ཆེན་མོའི་སྒོ་ནས་བྱང་ཆུབ་སེམས་ཀྱི་སྤྲོ་བ་ལ་བསྟོད་པའི་ལེའུ།
བྱས་ཏེ། ཕྱི་རོལ་གྱི་ཁོར་ཡུག་དཀར་པོ་ལ་ཏ་ཐཱའི་རིགས་ཀྱི་མཚན་བཀོད་ནས་
འདོན་པ་ནི་ཡང་འཕྲོ་ཅན་དུ་ལུས་པའོ། ། །
གལ་ཏེ་རྒྱུད་འདི་རང་དུམ་བུར་འདོན་ན། གོང་བཞིན་དུ་མཚོན་ནས། འདི་
ལྟར་ནས། ཐེག་པ་ཆེན་པོའི་ཚུལ་གྱི་མཆོག །དུམ་བུར་ཚར་གསུམ་མམ།
བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་ཀྱི་བར་དུ་ཅི་ནུས་སུ་འདོན་
ནོ། །དེ་ལ་སྐྱོ་ན་མཚན་ལ་མཚན་གྱི་བསྟོད་པ་བྱས་ནས། དངོས་གྲུབ་གཉིས་མྱུར་
དུ་འབྱུང་བས་འདུད་ཉི་ཤུས་བསྟོད་ལ། གཙོ་བོའི་ཐུགས་ཀའི་ཨ་ལས་འོད་སྤྲོས་པ་
ལས་མཚན་གྱི་ཡི་གེ་ཐུགས་ཀར་བསྡུ། ཡང་འོད་ཀྱིས་རྡོ་རྗེ་ཆེན་པོ་ལ་སོགས་
པ་ཡང་ཨ་ལ་བསྡུས་ཏེ་སྟོང་པར་བསྒོམ། དེའི་ངང་ལས་དང་པོའི་སངས་རྒྱས་སུ་
ལངས་ལ་སྤྱོད་ལམ་ཡན་ལག་བརྒྱད་ཅི་རིགས་སུ་བྱའོ། །འཕགས་པ་འཇམ་
དཔལ་གྱི་ཊིཀ་ལས། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་སྒོ་ནས་བྱང་ཆུབ་
ཀྱི་སེམས་རྡོ་རྗེ་སྤྲོ་བ་ལ་བསྟོད་པའི་ལེའུ་སྟེ་ལྔ་པའོ།། །།
157



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ལེའུ་དྲུག་པ་ལ་བཞི་ལས། དགོས་པའི་དོན་ནི་གདུལ་བྱ་གཏི་མུག་ཅན་
གྱིས་རང་གི་དོན་དང་གཞན་གྱི་དོན་མ་ལུས་པར་བསྒྲུབ་ཏུ་འཇུག་པའོ། །བསྡུས་
པའི་དོན་ལ་ལྔ་ཡོད་པ་ལས་དང་པོ། དེ་བཞིན་གཤེགས་པའི་རིགས་ཀྱི་ཏ་ཐཱའི་རིགས་
དེ་ལ་བཅུ་ཡོད་པ་ལས་དང་པོ་འབྲས་བུ་སྐུ་གསུམ་གྱི་མཚན་གྱི་སྒོ་ནས་བསྟོད་པ་ནི།
སངས་རྒྱས་ཞེས་པ་ཤེས་བྱའི་གཤིས་དངོས་པོའི་གནས་ལུགས་ཀྱི་དོན་རྟོགས་ཤིང་
ཁོང་དུ་ཆུད་པའོ། །རྣམ་པར་སྣང་མཛད་ཚེ་ནི་རྣམ་སྣང་དང༌། རྣམ་པར་སྣང་
མཛད་ཆེན་པོ་སྟེ། རྣམ་པར་སྣང་མཛད་ནི་ལོངས་སྤྱོད་རྫོགས་པའི་སྐུ་ལ་བྱ་སྟེ། དེ་
ཡང་བྱང་ཆུབ་སེམས་དཔའ་དོན་གྲུབ་པ་དེ་འོག་མིན་ན་བཞུགས་པའི་དུས་སུ་གདུལ་
བྱ་འདུལ་བའི་དུས་ལ་བབ་པར་མཁྱེན་ནས་འོག་མིན་ནས་དགའ་ལྡན་དུ་བབས་ནས།
དགའ་ལྡན་ན་ལྷའི་བུ་རྣམས་ཀྱི་དོན་བྱེད། དེ་ནས་བྱམས་པ་ལ་དབུ་རྒྱན་བསྐོན་
ཏེ། དགའ་ལྡན་དུ་བྱམས་པ་རྒྱལ་ཚབ་ཏུ་བཞག་ནས་གཟིགས་པ་རྣམ་པ་བཞི་ལ་
གཟིགས་ཏེ། བྱང་ཆུབ་སེམས་དཔའི་སྤྲུལ་པའི་སྐུ་དེ་འཛམ་བུ་གླིང་འདིར་བྱོན་ནས་
ཡུམ་གྱི་ལྷུམས་སུ་ཞུགས་པ་དང་། ལྷུམས་ནས་བལྟམས་པ་དང་། གཞོན་ནུ་
རོལ་རྩེད་མཛད་པ་དང་། ཁབ་ཏུ་བཞེས་པ་དང་། འཁོར་ལོ་བསྒྱུར་བའི་རྒྱལ་
159



མཚན་བརྗོད་ཊིཀ།
པོར་དབང་བསྐུར་ནས། དེ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་། ཆུ་བོ་
ནཱིརཉྫ་ནའི་འགྲམ་དུ་དཀའ་ཐུབ་མཛད། དེའི་དུས་སུ་སེམས་ཉིད་འོད་གསལ་བ་
དེ་ཡིད་ཀྱི་གཟུགས་ཀྱིས་འོག་མིན་དུ་བྱོན་ནས་ཐབས་མངོན་པར་བྱང་ཆུབ་པ་ལྔ་
བསྒོམས་པས་རྟེན་གནས་གྱུར་པ་རྣམ་པར་སྣང་མཛད་དུ་མངོན་པར་རྫོགས་པར་
སངས་རྒྱས། ཡང་རྟེན་གནས་གྱུར་པ་ཉོན་མོངས་པ་ལྔ་ཡེ་ཤེས་ལྔར་རྟོགས་ཤིང་
ཁོང་དུ་ཆུད་པས་དེ་ལོངས་སྐུའོ། །དེ་ནས་ཡིད་ཀྱི་གཟུགས་དེ་ཆུ་བོ་ནི་རཉྫ་ནའི་
ལུས་ལ་ཞུགས་ཏེ་དེར་ཏིང་ངེ་འཛིན་ལས་བཞེངས་ནས། རྡོ་རྗེ་གདན་གྱི་སྤོ་ལ་སྲོད་
ལ་བདུད་བཏུལ་ནས་སྤྲུལ་སྐུ་དེ་ཐོ་རངས་ལ་མངོན་པར་རྫོགས་པར་འཚང་རྒྱ་བའི་ལུང་
བསྟན། དེ་ལྟར་མདོ་སྡེ་རྒྱ་ཆེར་རོལ་པ་ལས། གཙང་མའི་གནས་ནི་རྣམ་སྤངས་
པ། །ཞེས་པ་ལ་སོགས་པ་གསུངས་སོ། །དེ་ལྟར་འོག་མིན་དུ་མངོན་པར་
རྫོགས་པར་སངས་རྒྱས་པ་དེ་ནི་ལོངས་སྤྱོད་རྫོགས་པའི་སྐུ་སྟེ། རྣམ་པར་སྣང་
མཛད་ཆེན་པོ་ནི། དེའི་ཐུགས་ཡང་དག་པའི་ཡེ་ཤེས་ཆོས་ཀྱི་སྐུ་ལ་བྱ་སྟེ། དེ་
ཡང་ཡེ་ཤེས་ཁྱད་པར་དུ་བྱས་པ་དང་། སྤང་བྱ་སྤངས་པས་ཁྱད་པར་དུ་གྱུར་པ་
དང་། དངོས་པོ་ཐམས་ཅད་དུ་སྣང་བར་ནུས་པས་ཁྱད་པར་དུ་གྱུར་པའོ། །དེ་
160



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ཡང་ཡེ་ཤེས་ནི་ཤེས་བྱ་ཇི་ལྟ་བ་དང་ཇི་སྙེད་པའི་ཡེ་ཤེས་རྟོགས་ཤིང་ཁོང་དུ་ཆུད་
པའོ། །སྤང་བྱ་ནི་ཉོན་མོངས་པའི་སྒྲིབ་པ་དང༌། ཤེས་བྱའི་སྒྲིབ་པ་མཐའ་དག་
སྤངས་པའོ། །དེ་ཡང་ཁྱད་པར་དེ་གཉིས་ནི་རིགས་ཏེ། དངོས་པོ་ཐམས་ཅད་ལ་
སྣང་བར་ནུས་པས་ཁྱད་པར་དུ་གྱུར་པ་དེ་ཅང་རིགས་སམ་ཞེ་ན། དེ་ཡང་རྣམ་པར་
སྣང་མཛད་མངོན་པར་བྱང་ཆུབ་པའི་རྒྱུད་ནས། ཚུལ་སྣ་ཚོགས་པ་དང་། བསམ་
པ་སྣ་ཚོགས་པ་དང་། ཞེས་པ་ལ་སོགས་པས་བསྟན་ཏོ། །དོན་ལ་ཆོས་སྐུ་སྤྲོས་
བྲལ་དེ་བརྟན་གཡོ་ཐམས་ཅད་དུ་སྟོན་པ་དེ་དཔེར་ན་ཆུ་ཕྲན་ཐམས་ཅད་ཆུ་བོ་ཆེན་པོར་
རོ་གཅིག་པ་བཞིན་ནོ། །ཐུབ་པ་ཆེན་པོ་ནི་སྤྲུལ་པའི་སྐུ་སྟེ། དེ་ཡང་ཉོན་
མོངས་པ་མཉམ་བཞག་དང་རྗེས་ཐོབ་མེད་པར་ཐུབ་པའོ། །དེ་ལྟར་ཡང་རྒྱ་ཆེར་
རོལ་པ་ལས། ཡང་དག་པར་རྫོགས་པའི་སངས་རྒྱས་ནི། དུས་ཐམས་ཅད་དུ་
མཉམ་པར་བཞག་པའོ་ཞེས་གསུངས་སོ། །ཐུབ་ཆེན་ལྡན་ནི། སྤྲུལ་པའི་སྐུས་
མུ་སྟེགས་པ་འདུལ་བ་ལ་དྲང་སྲོང་གནས་འཇོག་ལ་སོགས་པར་སྟོན་པའོ། །
ད་ནི་གཉིས་པ་གསང་སྔགས་ཀྱི་ལམ་འབྲས་བུ་དང་བཅས་པའི་མཚན་གྱི་སྒོ་
ནས་བསྟོད་པ་ནི། གསང་སྔགས་ཚུལ་ཆེན་ལས་བྱུང་བ་ཞེས་པ་ནི། གསང་
161



མཚན་བརྗོད་ཊིཀ།
སྔགས་ནི་གསང་སྔགས་འབྲས་བུ་རྡོ་རྗེ་ཐེག་པའོ། །ཚུལ་ཆེན་ནི་ལམ་ཞེས་བྱ།
ཐབས་ཞེས་བྱའོ། །ལས་བྱུང་བ་ནི་དེ་ལས་བྱུང་བ་འབྲས་བུ་སྟེ། འབྲས་བུ་སྐུ་
གསུམ་གྱིས་བསྡུས་པར་འདོད་པ་དང་། ཁ་ཅིག་སྐུ་བཞིས་བསྡུས་པར་འདོད་པ་
དང་། ཁ་ཅིག་སྐུ་གསུམ་ཡན་ལག་བདུན་ལྡན་དུ་འདོད་པ་དང་། དེ་ལ་སོགས་
པའི་འབྲས་བུ་ཐམས་ཅད་དུ་ཡང་འཇམ་དཔལ་ཉིད་འབྱུང་བའོ། །གསང་སྔགས་
ནི་འབྲས་བུ་རྡོ་རྗེ་ཐེག་པའོ། །ཚུལ་ཆེན་ནི་ལམ་ཐབས་སོ། །དེ་ཡང་ལམ་ལ་
སྨིན་ལམ་དང་གྲོལ་ལམ་མོ། །སྨིན་ལམ་ནི་གསང་སྔགས་ཀྱི་རྒྱུད་སྡེ་ཁ་ཅིག་ཏུ་
ཁྲུས་ཙམ་ཞིག་བྱས་ཏེ། སྔགས་དང་ཕྱག་རྒྱའི་རྗེས་སུ་གནང་བའི་བྱིན་པ་ཙམ་གྱིས་
སྨིན་པར་འདོད་པའི་ལུགས་དང་། རྒྱུད་སྡེ་ཁ་ཅིག་ཏུ་སློབ་མའི་དབང་དང་སློབ་དཔོན་
གྱི་དབང་བསྐུར་བས་སྨིན་པར་འདོད་པའི་ལུགས། རྒྱུད་སྡེ་ཁ་ཅིག་ཏུ་དབང་བཞི་
རྫོགས་པས་སྨིན་པར་འདོད་པའི་ལུགས་སོ། །དེ་ལྟར་སྨིན་ལམ་དེ་ཐམས་ཅད་ཀྱི་
བདག་ཉིད་དུ་བྱུང་བའོ། །གྲོལ་ལམ་ནི་གསང་སྔགས་རྒྱུད་སྡེ་ཁ་ཅིག་ཏུ་བསྐྱེད་
རིམ་བཟླས་པ་དང་བཅས་པས་གྲོལ་བར་འདོད་པ་དང་། རྒྱུད་སྡེ་ཁ་ཅིག་ཏུ་བསྐྱེད་
རིམ་རྣམ་དག་དང་བཅས་པས་གྲོལ་བར་འདོད་པ་དང་། ཁ་ཅིག་ཏུ་རྫོགས་རིམ་
162



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
འབའ་ཞིག་གིས་གྲོལ་བར་འདོད་པ་དང་། རྒྱུད་སྡེ་ཁ་ཅིག་ཏུ་བསྐྱེད་རྫོགས་དབྱེར་
མེད་དུ་བསྒོམ་པས་གྲོལ་བར་འདོད་པ་སྟེ། གྲོལ་ལམ་དེ་ཐམས་ཅད་ཀྱི་བདག་
ཉིད་ཅན་དུ་ཡང་འཇམ་དཔལ་དེ་བྱུང་བས་ཡོན་ཏན་དེ་དང་ལྡན་ཞེས་བྱའོ། །
ད་ནི་གསུམ་པ་ཕ་རོལ་ཏུ་ཕྱིན་པ་བཅུ་དང་ས་བཅུའི་མཚན་གྱི་སྒོ་ནས་བསྟོད་
དེ། དེ་ལ་ཕ་རོལ་ཏུ་ཕྱིན་པ་བཅུའི་ཚིག་དང་པོས་ཐོབ་པ་དང་གཅིག ཚིག་གཉིས་
པས་གནས་པ་དང་གཉིས། ཚིག་གསུམ་པས་དག་པ་དང་གསུམ། ཚིག་བཞི་
པས་ཕ་རོལ་ཏུ་ཕྱིན་པ་བཅུ་ལམ་ཡིན་པར་བསྟན་པ་དང་བཞིའོ། །དེ་ལ་ཕ་རོལ་ཏུ་
ཕྱིན་པ་བཅུ་ཐོབ་པ་ལ་གསུམ་སྟེ། ལུང་གྱི་སྒོ་ནས་མདོར་བསྟན་པ་དང་། དབྱེ་
བའི་སྒོ་ནས་རྒྱས་པར་བཤད་པའོ། །ཚིག་གི་དོན་ནི། དང་པོ་ནི་དབུས་མཐའ་
ནས། སྦྱིན་དང་ཚུལ་ཁྲིམས་བཟོད་བརྩོན་འགྲུས་ཀྱི་ཚིགས་བཅད་གཅིག་གིས་
ལུང་གི་སྒོ་ནས་མདོར་བསྟན། དབྱེ་བ་ནི་སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་
བཅུ་ལ་གསུམ་གསུམ་དུ་ཕྱེ་བ་སྟེ་འགྲེལ་པ་ན་གསལ།
ཚིག་དོན་ནི་དེ་རེ་རེའི་གོ་བ་བསྐྱེད་པས་ཏེ། འགྲེལ་པའི་མཆན་ན་གསལ།
སྦྱིན་པ་ལ་སོགས་པ་དེ་རྣམས་འཁོར་གསུམ་མི་དམིགས་པས་རྒྱས་མ་ཐེབས་ན་
163



མཚན་བརྗོད་ཊིཀ།
ནི་འཇིག་རྟེན་པའི་ཕ་རོལ་ཏུ་ཕྱིན་པ་སྟེ། དེ་ཡང་ལོ་ཀ་བ་ལས་མི་འདའ་མི་འཕགས་
པ་སྟེ། འབྲས་བུ་བདེ་འགྲོ་ལྷ་དང་མིའི་གོ་འཕང་ལས་མི་ཐོབ་པའི་ཕྱིར་རོ། །
མི་དམིགས་པས་རྒྱས་ཐེབས་པ་ནི་འཇིག་རྟེན་ལས་འདས་པའི་ཕ་རོལ་ཏུ་ཕྱིན་པ་སྟེ།
དེ་ཡང་འཇིག་རྟེན་ལས་འདས། འཇིག་རྟེན་ལས་འཕགས་པ་སྟེ། འབྲས་བུ་མྱ་
ངན་ལས་འདས་པ་ཐོབ་པར་བྱེད་པའི་ཕྱིར་རོ། །དེ་ལྟར་ཡང་དབུ་མ་ལ་འཇུག་པ་
ལས་ཟླ་བ་གྲགས་པའི་ཞལ་ནས། སྦྱིན་པའི་རྫས་དང་སྦྱིན་བདག་དང་ལེན་པ་པོ་
རྣམས་མ་དམིགས་པ་འདི་དག་ནི་འཇིག་རྟེན་ལས་འདས་པའི་ཕ་རོལ་ཏུ་ཕྱིན་པའོ་ཞེས་
གསུངས་སོ། །དེ་ཡང་འཁོར་གསུམ་མི་དམིགས་པར་རྒྱས་ཐེབས་པར་བྱེད་པ་ལ་
ཤེས་རབ་རྣམ་པ་གསུམ་ལ་བློ་སྦྱངས་པ་ཞིག་དགོས་ཏེ། དེ་ཡང་ས་དང་པོ་ནས་ས་
བཅུ་པའི་བར་གྱི་བྱང་ཆུབ་སེམས་དཔའ་རྣམས་ཀྱིས་ནི་རྒྱས་ཐེབས་པ་འབྱུང་ངོ་། །
ལས་དང་པོ་པ་རྣམས་ཀྱིས་ནི་ཤེས་རབ་རྣམ་པ་གསུམ་ལ་བློ་སྦྱངས་པས་རྒྱས་ཐེབས་
པ་འབྱུང་སྟེ། དེའི་ཕྱིར་ན་ཤེས་རབ་ནི་སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་གཞན་
རྣམས་ཀྱི་མིག་དང་འདྲའོ། །དེ་ལྟར་ཡང་མིག་ལྡན་སྐྱེས་བུ་ཞིག་གིས་ཇི་ལྟར་འདོད་
པའི་སར་ཞེས་པ་ལ་སོགས་པ་དབུ་མ་འཇུག་པ་ལས་གསུངས་སོ། །དེ་ལྟར་ཕ་
164



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
རོལ་ཕྱིན་པ་བཅུ་ཐོབ་ཅིང་རྟོགས་པ་(སྐྱེད་དེ་ཡང་མཉྩཱའོ། །ཕ་རོལ་ཏུ་ཕྱིན་
པ་བཅུ་པོ་དེ་ལ་གནས་ནས་སེམས་ཅན་གྱི་དོན་བྱེད་པ་ཡང་མཉྩའོ། །རྗེ་བཙུན་
གྱིས་འཁོར་གསུམ་མི་དམིགས་པས་རྒྱས་མ་ཐེབས་ན་མིན་ནམ་ཞེ་ན། ཕ་
རོལ་ཕྱིན་བཅུ་དག་པ་སྟེ། །ཞེས་པས་འཁོར་གསུམ་མི་དམིགས་པས་རྒྱས་
ཐེབས་ནས་སེམས་ཅན་གྱི་དོན་བྱེད་པའོ། །ཕ་རོལ་ཏུ་ཕྱིན་པ་(བཅུ་ཡི་)དེ་རྣམས་
ལ་ཚུལ་ཞེས་བྱ་ལམ་ཞེས་བྱ་སྟེ། ལམ་དེ་ལ་གནས་ནས་སེམས་ཅན་གྱི་དོན་བྱེད་
པ་ཡང་འཇམ་དཔལ་ལོ། །
ས་བཅུ་ལ་སའི་མཚན་ཉིད་དང་། སའི་གྲངས་ངེས་པའི་རྒྱུ་མཚན་དང་།
སའི་ངེས་ཚིག་གོ །དེ་ལ་མཚན་ཉིད་ནི་ས་དང་པོ་མཐོང་ལམ་སྒོམ་ལམ་གཉིས་
འདྲེས་ནས་ཡོད་པར་བཤད་ཀྱང་། ས་དང་པོ་མཐོང་ལམ་ཡིན་ནོ། །ས་དེ་ལ་རང་
གཞན་གཉིས་ཀའི་དོན་དུ་སྦྱིན་པ་དགོས་པས་སྦྱིན་པའི་ཕ་རོལ་ཏུ་ཕྱིན་པ་ཤས་ཆེ་བར་
འགྱུར་རོ། །དེ་ལྟར་ས་དང་པོར་སྟོང་པ་ཉིད་ཀྱི་དོན་མཆོག་ཏུ་རྟོགས་ནས་ས་གཉིས་
པ་ལ་འཆལ་བའི་ཚུལ་ཁྲིམས་དང་ཐེག་པ་དམན་པ་ལ་སྦྱོར་བའི་ལམ་ཐམས་ཅད་
རྒྱུན་བཅད་ནས་ལས་ཅི་དང་ཅི་བྱེད་པ་ཐམས་ཅད་ཆུད་མི་ཟ་བར་གནས་པ་ཡིན། དེའི་
165



མཚན་བརྗོད་ཊིཀ།
དུས་སུ་ཕ་རོལ་ཏུ་ཕྱིན་པ་བཅུ་ལས་ཚུལ་ཁྲིམས་ཀྱི་དང་། དེ་ལྟར་ས་གཉིས་པ་ལ་
ཚུལ་ཁྲིམས་རྣམ་པར་དག་ནས་དེའི་རྗེས་ལ་ས་གསུམ་པ་ལ་ཆོས་ཀྱི་དབྱིངས་དང་རྒྱུ་
མཐུན་པའི་གསུང་རབ་ཡན་ལག་བཅུ་གཉིས་ལ་ཐོས་པ་གཙོ་བོར་མཐོང་ནས།
བསམ་གཏན་གྱི་ཏིང་ངེ་འཛིན་ལ་མཉམ་པར་བཞག་ནས། རྫུ་འཕྲུལ་ཉེ་བར་
བསྒྲུབས་ཏེ་རྫུ་འཕྲུལ་དང་ལྡན་པའི་བྱང་ཆུབ་སེམས་དཔའ་དེས་སྤྲུལ་པའི་སྐུ་ལས་
ཆོས་ཉན་ཏེ། ཚིག་བཞིའི་ཚིགས་སུ་བཅད་པ་གཅིག་ཐོས་པའི་ཆེད་དུ་ཡང་སྟོང་
གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་ཐམས་ཅད་མེ་མར་མུར་བཀང་བའི་ནང་
དུ་ཚངས་པའི་འཇིག་རྟེན་ནས་ཀྱང་མཆོང་ནུས། རང་གི་ལུས་ལ་མེ་མར་སྟོང་དང་
ལྕགས་ཟེར་སྟོང་ལ་སོགས་པ་འཛུགས། ས་དེའི་གནས་སྐབས་ནི་སེམས་ཅན་གྱི་
དོན་བྱེད་པ་དང་མཐུན་པའི་སྐྱེ་བ་ལེན་ཏེ། ཐ་ན་དུད་འགྲོ་ལ་སོགས་པའི་ལུས་བླངས་
ནས་ཀྱང་སེམས་ཅན་གྱི་དོན་བྱེད་པའོ། །ས་དེ་ལ་བཟོད་པའི་ཕ་རོལ་ཏུ་ཕྱིན་པ་
དང༌། དེ་ལྟར་ས་གསུམ་པ་ལ་ཐོས་པ་བྱས་པ་གཡེང་བར་མཐོང་ནས་ས་བཞི་པ་ལ་
བྱང་ཆུབ་དང་མཐུན་པའི་ཆོས་སུམ་ཅུ་རྩ་བདུན་བསྒོམ་སྟེ། ས་དེ་ལ་ནི་སྒོམ་པ་
གཙོ་བོར་བྱེད་པ་ཡིན་ནོ། །དེས་བརྩོན་འགྲུས་དང་དེ་ལྟར་བསྒོམས་པས་ས་ལྔ་པ་
166



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
་་་་་།
་་་་་་་
ལ་བདེན་པ་ཇི་ལྟ་བ་བཞིན་དུ་ཤེས་པ་ཡིན་ཏེ། ཀུན་རྫོབ་ཀྱི་བདེན་པ་ཤེས་པའི་སྒོ་
ནས་བཟོ་དང་ལག་རྩིས་དང་འཕོང་ལ་སོགས་པའི་སྒོ་ནས་སེམས་ཅན་ཡོངས་སུ་སྨིན་
པར་བྱེད་པ་ཡིན་ནོ། །དེ་ལྟར་འཁོར་བ་ན་སེམས་ཅན་གྱི་དོན་འདོད་པའི་ཡོན་ཏན་
ལྔ་ལ་ལོངས་སྤྱོད་ཀྱང་། དོན་དམ་པའི་བདེན་པ་ཤེས་པའི་སྒོ་ནས་རང་གི་རྒྱུད་ལ་
ཉོན་མོངས་པས་མི་གོས་པ་དེ་ལྟར་ན་ས་དེ་ལ་བདེན་པ་གཉིས་གང་ཟག་གཅིག་གི་
རྒྱུད་ལ་ཅིག་ཅར་སྐྱེ་བ་ཡིན་ནོ། །ས་དེ་ལ་བསམ་གཏན་གྱི་ཕ་རོལ་ཏུ་ཕྱིན་པ་དང་།
དེ་ལྟར་བྱས་ནས་ས་དྲུག་པ་ལ་ཀུན་ནས་ཉོན་མོངས་པའི་རྟེན་འབྲེལ་དང་རྣམ་པར་བྱང་
བའི་རྟེན་འབྲེལ་གཉིས་ཐ་མི་དད་པར་མངོན་དུ་གྱུར་བ་ཡིན་ཏེ། ཀུན་ནས་ཉོན་
མོངས་པ་དངོས་པོ་ལ་མ་གྲུབ་པས། དེའི་སྔོན་དུ་སོང་བའི་རྣམ་པར་བྱང་བ་ཡང་
མ་གྲུབ་བྱ་བའོ། །དེ་ལྟར་ས་དྲུག་པ་མན་ཆད་ནི་རྣམ་པར་མི་རྟོག་པའི་ཡེ་ཤེས་
བསྒོམ་པ་ལ་མཚན་མའི་བར་ཆོད་འབྱུང་ཡང་བྱུང་ལ། འབྱུང་གིས་དོགས་པ་ལ་
སོགས་པ་ཡང་བྱ་དགོས་སོ། །ས་དེ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དང་། ས་
བདུན་པ་ལ་མཚན་མའི་བར་ཆོད་འོང་ནི་མི་འོང་། འབྱུང་གིས་དོགས་པའི་རྩོལ་
བ་ཡོད་དེ། ས་བརྒྱད་པ་བགྲོད་པ་གཅིག་པའི་ས་ལམ་དང་འབྲེལ་བ་ཡིན་ནོ། །
167



མཚན་བརྗོད་ཊིཀ།
ས་དེ་ལ་ཐབས་ཀྱི་ཕ་རོལ་ཏུ་ཕྱིན་པ་དང་། ས་བརྒྱད་པ་ལ་ནི་རྣམ་པར་མི་རྟོག་པའི་
ཡེ་ཤེས་བསྒོམ་པ་ལ་མཚན་མའི་བར་ཆོད་འབྱུང་གིས་དོགས་པ་ཡང་མེད་དེ། མི་
རྟོག་པ་བསྒོམ་པ་ལ་རྒྱ་མཚོ་ལ་གྲུ་གཏོང་བའམ་ཆུ་ཆེན་པོ་ལ་གཟིངས་གཏོང་བ་བཞིན་
དུ་འབད་རྩོལ་མེད་པར་རང་གི་ངང་གིས་འཇུག་པ་ཡིན་ཏེ། ས་དེ་ལ་ནི་ཞིང་ཁམས་
ཡོངས་སུ་སྦྱོང་བ་ཡིན་ནོ། །ས་དེ་ལ་སྨོན་ལམ་གྱི་ཕ་རོལ་ཏུ་ཕྱིན་པའོ། །ས་དགུ་
པ་ནི་སོ་སོ་ཡང་དག་པར་རིག་པ་བཞིའི་སྒོ་ནས་སེམས་ཅན་ཡོངས་སུ་སྨིན་པར་བྱེད་
དོ། །ས་བཅུ་པ་ལ་ནི་ཏིང་ངེ་འཛིན་དཔག་ཏུ་མེད་པ་དང་། གཟུངས་དང་བྱང་
ཆུབ་རྣམ་པར་དག་པ་སྟེ། དེ་ལྟར་སངས་རྒྱས་པ་ལ་རྣམ་པར་མི་རྟོག་པ་འབའ་ཞིག་
ཡོངས་སུ་དག་པ་ལ་དབང་བ་ཡིན་ནོ། །ས་དེ་ལ་ཕ་རོལ་ཏུ་ཕྱིན་པ་བཅུ་ལས་ཡེ་
ཤེས་ཀྱི་ཕ་རོལ་ཏུ་ཕྱིན་པ་ཤས་ཆེའོ། །གཉིས་པ་ས་བཅུའི་གྲངས་ངེས་པ་ནི་བསླབ་
པ་རིན་པོ་ཆེ་རྣམ་པ་གསུམ་གྱི་དབང་དུ་བྱས་ནས་བཞག་སྟེ། ས་དང་པོ་ནི་ལྷག་པ་
ཏིང་ངེ་འཛིན་གྱི་བསླབ་པ་ལ་སྦྱང་ངོ༌། །མངོན་སུམ་དུ་རྟོགས་ནས། དེའི་རྗེས་
ལ་ས་གཉིས་པ་ལ་ཚུལ་ཁྲིམས་ཀྱི་བསླབ་པ་ཡོངས་སུ་སྦྱང་ངོ་། །༼ས་གསུམ་པ་
ལ་ལྷག་པ་སེམས་ཀྱི་བསླབ་པ་སྦྱང་ངོ༌། །ས་བཞི་པ་དང་ལྔ་པ་དང་དྲུག་པ་གསུམ་
168



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ལ་ལྷག་པ་ཤེས་རབ་ཀྱི་བསླབ་པ་ཡོངས་སུ་སྦྱོང་སྟེ། དེ་ཡང་ས་བཞི་པ་ནི་བྱང་
ཆུབ་ཕྱོགས་དང་མཐུན་པའི་ཆོས་རྣམས་བསྒོམ་པ་ཡིན་ཏེ། ཤེས་རབ་ཀྱི་བསླབ་
པའི་ངོ་བོ་ཡིན་ལ། ས་ལྔ་པ་དང་ས་དྲུག་པ་ནི་ཤེས་རབ་ཀྱི་དམིགས་པ་ཡིན་པ་སྟེ།
ས་ལྔ་པ་ནི་བདེན་པ་ལ་དམིགས་པ་ཡིན། ས་དྲུག་པ་རྟེན་འབྲེལ་ལ་དམིགས་པ་
ཡིན་ནོ། །ས་བདུན་པ་དང༌། ས་བརྒྱད་པ་དང་། ས་དགུ་པ། ས་བཅུ་པ་
རྣམས་བསླབ་པ་གསུམ་དང་དེ་བསྒོམ་པའི་འབྲས་བུ་ཡིན་ནོ། །
གསུམ་པ་ངེས་ཚིག་ནི། ས་དང་པོ་མཐོང་ནས་བྱང་ཆུབ་ཐོབ་ཏུ་ཉེ་བ་
དང༌། ཐོབ་ནས་སེམས་ཅན་གྱི་དོན་ཡོངས་སུ་གྲུབ་པར་མཐོང་ནས་ནང་དུ་དགའ་
བ་ལ་རབ་ཏུ་དགའ་བ་ཞེས་བྱའོ། །འཆལ་བའི་ཚུལ་ཁྲིམས་དང་ཐེག་པ་དམན་པ་
ལ་སྦྱོར་བའི་དྲི་མ་གཉིས་དང་བྲལ་བས་གཉིས་པ་དྲི་མ་མེད་པ་ཞེས་བྱ། ཆོས་ཀྱི་
དབྱིངས་ཀྱི་རྒྱུ་མཐུན་པའི་གསུང་རབ་ཡན་ལག་བཅུ་གཉིས་ལ་ཐོས་པ་གཙོ་བོར་བྱེད།
ཐོས་པས་འོད་ཀྱི་སྣང་བ་བསྐྱེད་པས་གསུམ་པ་འོད་བྱེད་པའོ། །དེ་ལྟར་ཐོས་བསམ་
གཡེང་བར་མཐོང་ནས་བསྒོམས་པས་སྒྲིབ་པ་གཉིས་བསྲེག་པའི་སྒོ་ནས་བཞི་པ་འོད་
འཕྲོ་བ་ཅན་ཞེས་བྱའོ། །བདེན་པ་གཉིས་གང་ཟག་གཅིག་གི་རྒྱུད་ལ་ཅིག་ཅར་སྐྱེ་
-
169



མཚན་བརྗོད་ཊིཀ།
བར་དཀའ་བས་ལྔ་པ་སྦྱང་དཀའ་བ་ཞེས་བྱ། རྟེན་འབྲེལ་གཉིས་ཐ་མི་དད་པར་
གྱུར་བས་དྲུག་པ་མངོན་ཏུ་གྱུར་བ་ཞེས་བྱ། རྣམ་པར་མི་རྟོག་པའི་ཡེ་ཤེས་བསྒོམ་
པ་ལ་མཚན་མའི་བར་ཆོད་ཐམས་ཅད་ལས་རིང་དུ་སོང་བས་ན་བདུན་པ་རིང་དུ་སོང་
བ་ཞེས་བྱ། རྣམ་པར་མི་རྟོག་པའི་ཡེ་ཤེས་ལ་མཚན་མའི་འདུ་ཤེས་དང་མཚན་མ་
མེད་པའི་འདུ་ཤེས་གཉིས་ཀྱིས་མི་གཡོ་བས་བརྒྱད་པ་མི་གཡོ་བ་ཞེས་བྱ། ཡེ་
ཤེས་ལ་དབང་ཐོབ་པས་སོ་སོ་ཡང་དག་པར་རིག་པ་བཞིའི་སྒོ་ནས་ཆོས་འཆད་པས་
དགུ་པལེགས་པའི་བློ་གྲོས་ཞེས་བྱའོ། །དཔེར་ན་སྤྲིན་གྱི་ཆར་གྱིས་ལོ་ཏོག་རྒྱས་
པ་བཞིན་དུ་ཆོས་ཀྱི་ཆར་པས་གདུལ་བྱ་ལ་ཆོས་ཀྱི་ལོ་ཏོག་རྒྱས་པར་བྱེད་པས་བཅུ་པ་
ཆོས་ཀྱི་སྤྲིན་ཞེས་བྱའོ། །
ས་དེ་ཡང་ས་དང་པོ་དང་ས་བཅུ་པའི་བར་གྱི་ཆོས་ཉིད་ལ་ཁྱད་པར་མེད། འོ་
ན་ས་དང་པོ་ཐོབ་ནས་ས་གཉིས་པ་ཕན་ཆད་ཀྱི་སྒོམ་ལམ་གྱི་བསྒོམ་པ་ལ་དགོས་པ་
མེད་ཟེར་ན། དཔེར་ན་ཉི་མ་དང་པོ་གཉིས་པ་ཤར་བས་སྔོ་བསྲེག་པའི་བྱ་བ་བྱེད་མི་
ནུས། ཉི་མ་ཉི་ཤུ་སུམ་ཅུ་ན་ཕར་ཤར་བས་བསྲེག་ནུས་ཏེ། ཉི་མ་དང་སྔོ་ལ་
འགྲོགས་ཡུན་རིང་ཐུང་བྱུང་བ་བཞིན་དུ། ས་དང་པོའི་ཆོས་ཐོབ་ནས་ས་གཉིས་པ་
170



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ཕན་ཆད་དུ་སྒོམ་ལམ་གྱི་ཆོས་ཉིད་ལ་འདྲིས་པར་བྱེད་པའོ། །དེ་ཡང་སའི་ངོ་བོ་
ནི་རྣམ་པར་མི་རྟོག་པའི་ཡེ་ཤེས་སོ། །དེ་ཡང་སའི་ངེས་ཚིག་ནི། ཡེ་ཤེས་དེ་ལ་
གནས་ཤིང་ལོངས་སྤྱོད་པས་ས་དེ་དཔེར་ན་བ་ལང་གི་ལྷས་བཞིན་ནོ། །ཡེ་ཤེས་དེ་
ཉིད་བགྲོད་པའི་དོན་གྱིས་ས་དེ་རྟའི་དཀྱུས་བཞིན་ནོ། །ཡེ་ཤེས་དེ་ཡོན་ཏན་ཐམས་
ཅད་ཀྱི་སྐྱེ་བའི་གཞིར་གྱུར་པས་ས་དེ་ཞིང་ས་བཞིན་ནོ། །
དེ་ལྟ་བུའི་ས་བཅུ་དེ་ལ་མངའ་བརྙེས་པས་དབང་ཕྱུག་སྟེ། དེ་ཉིད་ཀྱི་
ཕྱིར་མགོན་པོ་ཞེས་པས་ས་བཅུ་ལ་བཞུགས་ནས་སེམས་ཅན་གྱི་དོན་མཛད་པ་སྟེ།
ས་བཅུ་ལ་གནས་པ་ནི་ས་དང་པོ་ནས་ས་བཅུ་པའི་བར་དུ་ས་རེ་རེ་ལ་གནས་ནས་
སེམས་ཅན་གྱི་དོན་མཛད་པ་པོ་ཡང་མཉྩའོ། །
དོན་བཞི་པ་སངས་རྒྱས་ཀྱི་མཁྱེན་པ་ཡེ་ཤེས་ཀྱི་མཚན་གྱི་སྒོ་ནས་བསྟོད་པ་
སྟོན་ཏེ། དེ་ཡང་ཤེས་པ་བཅུ་ནི། ཆོས་ཤེས་པ། རྗེས་སུ་ཤེས་པ། ཕ་རོལ་
གྱི་སེམས་ཤེས་པ་དང་། ཀུན་རྫོབ་ཤེས་པ་དང་། སྡུག་བསྔལ་ཤེས་པ་དང་།
ཀུན་འབྱུང་ཤེས་པ་དང་། འགོག་པ་ཤེས་པ་དང་། ལམ་ཤེས་པ་དང་། ཟད་
པ་ཤེས་པ་དང་། མི་སྐྱེ་བ་ཤེས་པའོ། །དེ་ཡང་སློབ་པ་ལམ་གྱིས་བསྡུས་པའི་
171



མཚན་བརྗོད་ཊིཀ།
---
-
ཤེས་པ་དང་། མི་སློབ་པ་འབྲས་བུས་བསྡུས་པའི་ཤེས་པ་གཉིས་སོ། །དེ་ཡང་
ཟད་པ་དང་མི་སྐྱེ་བ་ཤེས་པ་ནི་མི་སློབ་པ་འབྲས་བུས་བསྡུས་པའི་ཤེས་པའོ། །
སློབ་ལམ་གྱིས་བསྡུས་པ་ལ། འཕགས་པའི་ལམ་གྱིས་བསྡུས་པའི་ཤེས་པ་དང་
སོ་སོ་སྐྱེ་བོའི་ཤེས་པའོ། །ཀུན་རྫོབ་ཤེས་པ་ནི་སོ་སོ་སྐྱེ་བོའི་ཤེས་པ་སྟེ། སྒོམ་
ལམ་གྱི་རྗེས་ཐོབ་ཀྱི་ཤེས་པའོ། །འཕགས་པའི་ལམ་གྱིས་བསྡུས་པའི་ཤེས་པ་ལ་
གཉིས་སྟེ། མཐོང་ལམ་གྱིས་བསྡུས་པའི་ཤེས་པ་དང་། སྒོམ་ལམ་གྱིས་བསྡུས་
པའི་ཤེས་པའོ། །ཕ་རོལ་གྱི་སེམས་ཤེས་པ་ནི་སྒོམ་ལམ་གྱིས་བསྡུས་པའི་ཤེས་
པའོ། །མཐོང་ལམ་གྱིས་བསྡུས་པའི་ཤེས་པ་ལ་གཉིས་ཏེ། བདེན་པ་བཞི་རང་
གི་མཚན་ཉིད་ཤེས་པའི་ཤེས་པ་དང༌། བདེན་པ་བཞི་སྤྱིའི་མཚན་ཉིད་ཤེས་པའི་
ཤེས་པའོ། །ཆོས་ཤེས་པ་དང་། རྗེས་སུ་ཤེས་པ་གཉིས་ནི་བདེན་བཞི་རང་གི་
མཚན་ཉིད་ཤེས་པའི་ཤེས་པའོ། །སྡུག་བསྔལ། ཀུན་འབྱུང་། འགོག་པ།
ལམ་ཤེས་པ་ནི་བདེན་པ་བཞི་སྤྱིའི་མཚན་ཉིད་ཤེས་པའི་ཤེས་པའོ། །དེ་ལྟར་ཤེས་
པ་བཅུ་པོ་དེས་ཉོན་མོངས་པ་དང་ཤེས་བྱའི་སྒྲིབ་པ་གཉིས་རྣམ་པར་དག་པར་བྱེད་པའི་
བདག་ཉིད་ཅན་དེ་ཡང་མཉྩའོ། །ཤེས་པ་བཅུ་པོ་དེས་སྒྲིབ་པ་གཉིས་རྣམ་པར་
172



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
དག་པའི་གཉུག་མའི་ཤེས་པ་དེ་འཛིན་ཅིང་འཆང་བ་(བོ་)ཡང་མཉྩའོ། །།
ལྔ་པ་བདག་འཛིན་བཅུ་དང་གཉེན་པོ་བཅུའི་མཚན་གྱི་སྒོ་ནས་བསྟོད་པ་
སྟོན་ཏེ། དེ་ཡང་བདག་འཛིན་བཅུ་ལ་ནང་གསེས་བཞི་ཡོད་པ་ལས། དང་པོ་
ལུང་ཁུངས་ཀྱི་སྒོ་ནས་མིང་བསྟན་པ་ནི། དབུས་མཐའ་ནས། གཅིག་དང་རྒྱུ་
དང་ཟ་བ་དང་། །ཞེས་པ་ལ་སོགས་པའོ། །གཉིས་པ་བདག་འཛིན་བཅུའི་སྤྱི་
མཚན་ནི། ཤེས་པ་རང་བཞིན་གྱིས་སྤྱིར་རྟག་པ་ལ་གནས་སྐབས་ཀྱིས་བཅུར་
བཞག་པའོ། །གསུམ་པ་སོ་སོ་རང་གི་མཚན་ཉིད་ནི། གཅིག་པུར་འཛིན་པ་ནི་
ཕུང་པོ་ལ་ལོག་པར་རྟོག་པ་སྟེ། ཉེར་ལེན་གྱི་ཕུང་པོ་ལྔ་དུ་མ་སྤུངས་པ་ལ་མ་རིག་
པས་ཉེར་ལེན་གྱི་ཕུང་པོ་ལྔ་ལ་རིལ་པོར་འཛིན་པ། གཅིག་པུར་འཛིན་པའོ། །རྒྱུར་
འཛིན་པ་ནི་ཁམས་ལ་ལོག་པར་རྟོག་པ་སྟེ། ཁམས་བཅོ་བརྒྱད་བྱེད་པ་མེད་པ་ལ་
རང་གི་མཚན་ཉིད་འཛིན་པ་སྟེ། མ་རིག་པ་བྱེད་པའི་རྒྱུར་འཛིན་པའོ། །ཟ་བར་
འཛིན་པ་ནི་སྐྱེ་མཆེད་ལ་ལོག་པར་རྟོག་པ་སྟེ། དབང་པོ་དྲུག་ལ་ཟ་བ་པོའི་བདག་
ཅིག་མེད་པ་ལ་བདག་ཏུ་རྟོག་པ་སྟེ། དབང་པོ་དྲུག་ལ་རྟེན་ནས་ཟ་བ་པོས་ཡུལ་
དྲུག་ཟ་བར་བྱའོ་ཞེས་བདག་ཏུ་འཛིན་པའོ། །བྱེད་པར་འཛིན་པ་ནི་བྱེད་རྒྱུ་ལོག་པར་
173



མཚན་བརྗོད་ཊིཀ།
རྟོག་པ་སྟེ། ཕྱི་ནང་གྱི་རྟེན་འབྲེལ་གྱི་ཆོས་ཐམས་ཅད་རང་གི་རྒྱུ་ལས་བྱུང་བ་
ལ། ལེགས་པ་བྱས་པ་དང་ཉེས་པ་བྱས་པ་ཐམས་ཅད་བདག་རྟག་པས་བྱེད་དོ་ཞེས་
པའོ། །རང་དབང་དུ་འཛིན་པ་ནི་གཞན་དབང་ལ་ལོག་པར་རྟོག་པ་སྟེ། ཆོས་
ཐམས་ཅད་བདག་མེད་པ་ཡིན་པ་ལ་མ་རིག་པས་ཕྱུའམ་དབང་ཕྱུག་ཏུ་འཛིན་པའོ། །
རྟག་པར་འཛིན་པ་ནི་མི་རྟག་པ་ལ་ལོག་པར་རྟོག་པ་སྟེ། ཆོས་ཐམས་ཅད་སྐད་ཅིག་
མས་མི་རྟག་པ་ཡིན་པ་ལ་བདག་རྟག་པ་ཐེར་ཟུག་ཏུ་འཛིན་པའོ། །ཀུན་ནས་ཉོན་
མོངས་པ་དང་རྣམ་པར་བྱང་བར་འཛིན་པ་ནི། སྐྱེས་བུ་རང་གི་རྩོལ་བས་གྲོལ་ཞིང་
འབྲས་བུ་འབྱིན་པ་ལ་ལོག་པར་རྟོག་པ་སྟེ། དགེ་བའི་རྩ་བས་སྡིག་སྒྲིབ་སྦྱོང་། སྡིག་
པའི་རྩ་བས་ངན་སོང་དུ་འགྲོ་བ་ལ། དབང་ཕྱུག་མཆོད་ཅིང་དགའ་ན་སྡིག་པ་བྱང་
བར་འཛིན་ལ། དབང་ཕྱུག་མ་མཆོད་ཅིང་མ་དགའ་ན་ངན་སོང་དུ་འགྲོ་བར་འཛིན་
པའོ། །
རྣལ་འབྱོར་ཅན་དུ་འཛིན་པ་ནི། བསྒོམ་པ་ལ་ལོག་པར་རྟོག་པ་སྟེ། ཆོས་
ཐམས་ཅད་བདག་མེད་པར་འཛིན་པ་ཡིན་པ་ལ། བདག་རྟག་པ་ཤེལ་སྒོང་ལྟ་བུ་དེ་
སྙིང་གི་དཀྱིལ་ན་ཡོད་པར་འཛིན་པའོ། །མ་གྲོལ་བ་དང་གྲོལ་བར་འཛིན་པ་ནི་
174



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
རྣམ་པར་གྲོལ་བ་ལ་ལོག་པར་རྟོག་པ་སྟེ། སྤྱིར་ཀུན་ནས་ཉོན་མོངས་པ་ལ་རྒྱུ་
འབྲས་དང་བཅས་ནས་མ་གྲོལ་བ་དེ་ལམ་བརྟེན་ཅིང་འགོག་པ་མངོན་དུ་བྱས་ནས་
གྲོལ་བ་ཡིན་པ་ལ། བདག་གི་སྔར་དབང་ཕྱུག་མ་ཤེས་པས་མ་གྲོལ། དབང་
ཕྱུག་དེའི་མཚན་ཉིད་དེ་ཕྱིས་ཤེས་ན་གྲོལ་བའོ་ཞེས་འཛིན་པའོ། །
བཞི་པ་བདག་འཛིན་བཅུའི་ངེས་ཚིག་ནི། བདག་འཛིན་བཅུས་སེམས་
ཉིད་གཉུག་མའི་ཏིང་ངེ་འཛིན་དེ་བསླད་པར་བྱེད་པའོ། །དེ་ལྟར་ཤེས་རབ་ཕ་རོལ་
ཕྱིན་པ་དོན་བསྡུས་པ་ལ་སློབ་དཔོན་ཕྱོགས་ཀྱི་གླང་པོས། རྣམ་པར་གཡེང་བའི་
སེམས་བཅུ་ཡིས། །ཞེས་པ་ལ་སོགས་པ་གསུངས་སོ། །དེ་ལྟར་བདག་འཛིན་
(རྣམ་པ་བཅུ་པོ)འི་བདག་ཉིད་དུ་ཡང་མཉྫ་ཉིད་བྱུང་བའོ། །དོན་བཅུའི་དོན་
ནི་དེའི་གཉེན་པོ་བཅུའོ། །དེ་ཡང་དབུས་མཐའ་ནས། རྩ་བའི་མཚན་ཉིད་དེ་ཁོ་
ན། །ཞེས་པ་ལ་སོགས་པ་གསུངས་སྟེ། དེ་ཡང་རྩ་བའི་དེ་ཁོ་ན་ཉིད་ནི། རང་
བཞིན་གསུམ་དུ་ཆོས་ཐམས་ཅད་འདུས་པའོ། །མཚན་ཉིད་ཀྱི་དེ་ཁོ་ན་ཉིད་ནི་ཀུན་
བརྟགས་གཞན་དབང་ཡོངས་སུ་གྲུབ་པ་གསུམ་གྱི་དོན་ཕྱིན་ཅི་མ་ལོག་པར་ཤེས་
པའོ། །ཕྱིན་ཅི་མ་ལོག་པའི་དེ་ཁོ་ན་ཉིད་ནི་རྟག་པ། བདེ་བ། གཙང་བ།
175



མཚན་བརྗོད་ཊིཀ།
བདག་འདོད་པའི་གཉེན་པོར་མི་རྟག་པ། སྡུག་བསྔལ་བ། བདག་མེད་པ་དང་།
སྟོང་པར་འདོད་པའོ། །འབྲས་བུ་དང་རྒྱུའི་དེ་ཁོ་ན་ཉིད་ནི། སྡུག་བསྔལ་གྱི་བདེན་
པ་དང་། ཀུན་འབྱུང་གི་བདེན་པ་གཉིས་དང་། འགོག་པའི་བདེན་པ་དང་།
ལམ་གྱི་བདེན་པ་གཉིས་ཏེ། བཞིས་བདག་འཛིན་བཅུའི་གཉེན་པོར་རིག་པར་
བྱའོ། །རགས་པ་དང་འཕྲ་བའི་དེ་ཁོ་ན་ཉིད་ནི། རགས་པ་ཀུན་རྫོབ་ཀྱི་བདེན་
པས་སེམས་ཅན་ཡོངས་སུ་སྨིན་པར་བྱེད་པའོ། །འཕྲ་བ་ནི་དོན་དམ་པའི་བདེན་
པས་སེམས་ཅན་གྲོལ་བར་བྱེད་པའོ། །དེས་ཀྱང་བདག་འཛིན་བཅུའི་གཉེན་པོར་
རིགས་པར་བྱའོ། །གྲགས་པའི་དེ་ཁོ་ན་ཉིད་ནི། ཀུན་རྫོབ་ཏུ་འཇིག་རྟེན་པ་ལ་
གྲགས་པ་སྟེ། འདི་ནི་ས་ཡིན། འདི་ནི་ཆུ་ཡིན། འདི་ནི་མེ་ཡིན་ཞེས་བྱ་བ་
ལ་སོགས་པར་གྲགས་པའོ། །དོན་དམ་དུ་རིག་པའི་ངོ་བོར་གྲགས་པའོ། །རྣམ་
པར་དག་པའི་སྤྱོད་ཡུལ་གྱི་དེ་ཁོ་ན་ཉིད་ནི། ཉོན་མོངས་པའི་སྒྲིབ་པ་རྣམ་པར་དག་
པ་དང་། ཤེས་བྱའི་སྒྲིབ་པ་རྣམ་པར་དག་པ་སྟོང་པ་ཉིད་ཀྱི་སྤྱོད་ཡུལ་ལོ། །
བསྡུས་པའི་དེ་ཁོ་ན་ཉིད་ནི་ལྔ་སྟེ། མིང་དང་། མཚན་མ་དང་། རྣམ་པར་རྟོག་
པ་དང་། དེ་བཞིན་ཉིད་དང་། ཡང་དག་པའི་ཡེ་ཤེས་སོ། །དེ་ཡང་མིང་ནི་ཀུན་
176



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
མ་་་
་ ་
-
-
、་
-
--་་་་་ ，--
བརྟགས་སོ། །མཚན་མ་དང་རྣམ་པར་རྟོག་པ་ནི་གཞན་དབང༌། དེ་བཞིན་ཉིད་
དང་ཡང་དག་པའི་ཡེ་ཤེས་ཡོངས་སུ་གྲུབ་པའོ། །དབྱེ་བའི་དེ་ཁོ་ན་ཉིད་ནི་བདུན་ཏེ།
འཇུག་པའི་དེ་ཁོ་ན་ཉིད་དང་། མཚན་ཉིད་ཀྱི་དེ་ཁོ་ན་ཉིད་དང་། རྣམ་པར་རིག་
པའི་ཁོ་ན་ཉིད་དང་། གནས་པའི་ཁོ་ན་ཉིད་དང་། ལོག་པར་བསྒྲུབ་པའི་ཁོ་ན་
ཉིད་དང་། རྣམ་པར་དག་པའི་ཁོ་ན་ཉིད་དང་། ཡང་དག་པར་བསྒྲུབ་པའི་དེ་ཁོ་ན་
ཉིད་དོ། །མཁས་པའི་དེ་ཁོ་ན་ཉིད་ནི་བཅུ་སྟེ། ཕུང་པོ་ལ་མཁས་པ་དང་། ཁམས་
ལ་མཁས་པ་དང་། སྐྱེ་མཆེད་ལ་མཁས་པ་དང༌། རྟེན་ཅིང་འབྲེལ་བར་འབྱུང་
བ་ལ་མཁས་པ་དང་། གནས་དང་གནས་མ་ཡིན་པ་ལ་མཁས་པ་དང་། དབང་
པོ་ལ་མཁས་པ་དང་། དུས་ལ་མཁས་པ་དང་། བདེན་པ་ལ་མཁས་པ་དང་།
ཐེག་པ་ལ་མཁས་པ་དང་། འདུས་བྱས་དང་འདུས་མ་བྱས་ལ་མཁས་པའོ། །
དེ་ལྟར་ན་དེ་ཁོ་ན་ཉིད་བཅུ་པོ་ཐམས་ཅད་ཀྱང་བདག་འཛིན་བཅུའི་གཉེན་པོ་ཡིན་ལ།
ཁྱད་པར་དུ་མཁས་པའི་དེ་ཁོ་ཉིད་རྣམ་པ་བཅུ་བདག་འཛིན་བཅུའི་གཉེན་པོར་རིག་པར་
བྱའོ། །དེ་ལྟར་ན་བདག་འཛིན་བཅུ་དང་གཉེན་པོ་བཅུ་པོ་ཐམས་ཅད་དུ་མསྒྱུ་གཉིས་
མེད་དེ་འབྱུང་སྟེ། དཔེར་ན་རྒྱུ་ཟངས་མ་ལ་ཆོས་ཟངས་བྱས་པའི་དུས་སུ་དྲི་ཆུ་ལ་
177



མཚན་བརྗོད་ཊིཀ།
སོགས་པའི་སྣོད་བྱེད་ལ། དེ་ཉིད་ཟངས་ཞོང་དུ་ཡོད་པའི་དུས་སུ་དཀོན་མཆོག་ལ་
མཆོད་པའི་སྣོད་བྱེད། རབ་ཏུ་བྱུང་བའི་གསོལ་སྡེར་བྱེད། དེ་ཉིད་ལུགས་མ་ལ་
སོགས་པ་བྱས་པའི་དུས་སུ་ཐམས་ཅད་ཀྱིས་ཕྱག་དང་བསྙེན་བཀུར་བྱེད་པ་བཞིན་དུ།
གཉིས་མེད་གཅིག་པོ་དེ་ཉིད་ཉོན་མོངས་པའི་འཆིང་བ་མཐའ་དག་དང་བཅས་པའི་དུས་
སུ་རང་བཞིན་རྒྱུའི་འཇམ་དཔལ། ཉོན་མོངས་པའི་འཆིང་བ་ཕྱོགས་འགའ་དང་བྲལ་
བའི་དུས་སུ་སྒོམ་པ་ལམ་གྱི་འཇམ་དཔལ། ཉོན་མོངས་པ་མཐའ་དག་སངས་ཀྱིས་
སངས་པའི་དུས་སུ་འབྲས་བུ་མངོན་དུ་གྱུར་པའི་འཇམ་དཔལ་ཡིན་ཏེ། དོན་ལ་འཇམ་
དཔལ་གཉིས་མེད་གཅིག་པོ་དེ་ལས་མ་འདས་ཞེས་པའི་ཐ་ཚིག་གོ །
ད་ནི་སངས་རྒྱས་ཀྱི་མཁྱེན་པའི་ཡེ་ཤེས་ཀྱི་མཚན་གྱི་སྒོ་ནས་བསྟོད་དེ།
ཐུབ་དབང་ནི་རྟེན་ཅིང་འབྲེལ་བར་འབྱུང་བའི་དོན་ཕྱིན་ཅི་མ་ལོག་པར་སྟོན་ཅིང་བསོད་
ནམས་དང་ཡེ་ཤེས་ཀྱི་ཚོགས་མ་ལུས་པར་བསགས་པའི་དབང་ཕྱུག་ཡང་དག་པའི་
འཕེལ་བ་བླ་ན་མེད་པ་སྟོན་པ་ལ་བྱའོ། །སྟོབས་བཅུ་ནི། ཏ་ཐཱའི་སྟོབས་བཅུ་
སྟེ། དེ་ཡང་གནས་དང་གནས་མ་ཡིན་མཁྱེན་པའི་སྟོབས་ནི། ལས་དགེ་བ་
བྱས་པ་འབྲས་བུ་ངན་སོང་དུ་འགྲོ་བའི་གནས་མ་ཡིན་ལ། ལས་མི་དགེ་བ་བྱས་
178



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
པས་འབྲས་བུ་མཐོ་རིས་སུ་འགྲོ་བའི་གནས་མ་ཡིན་པ་དེ་མཁྱེན་པའོ། །དབང་
པོ་མཆོག་དང་མཆོག་མ་ཡིན་པ་མཁྱེན་པའི་སྟོབས་ནི། དབང་པོ་མཆོག་ནི་རབ།
དབང་པོ་མཆོག་མ་ཡིན་པ་ནི་ཐ་མ་དང་འབྲིང་། དེའི་བསམ་པ་མཁྱེན་པའོ། །
ཁམས་སྣ་ཚོགས་མཁྱེན་པའི་སྟོབས་ནི། སེམས་ཅན་ཐམས་ཅད་ཀྱི་རིགས་དང་།
བསམ་པ་དང་། བག་ལ་ཉལ་མཁྱེན་པའོ། །བསམ་པ་སྣ་ཚོགས་མཁྱེན་པའི་
སྟོབས་ནི། ཐེག་པ་ཆེ་ཆུང་གི་ཆོས་ལ་ཇི་ལྟར་མོས་པའི་དོན་མཁྱེན་པའོ། །
བསམ་གཏན་དང་། ཏིང་ངེ་འཛིན་དང་། སྙོམས་པར་འཇུག་པ་དང་། རྣམ་པར་
ཐར་པ་དང་། ཀུན་ནས་ཉོན་མོངས་པ་དང་། རྣམ་པར་བྱང་བ་མཁྱེན་པའི་སྟོབས་
ནི། བསམ་གཏན་ནི། བསམ་གཏན་བཞི་དང་། ཏིང་ངེ་འཛིན་ནི། དཔའ་
བར་འགྲོ་བ་ལ་སོགས་པ་ཏིང་ངེ་འཛིན་མི་འདྲ་བ་དང༌། སྙོམས་པར་འཇུག་པ་ནི།
གཟུགས་མེད་པའི་སྙོམས་པར་འཇུག་པ་མི་འདྲ་བ་ལ་སོགས་པའོ། །རྣམ་པར་ཐར་
པ་ནི། རྣམ་པར་ཐར་པ་བརྒྱད་དང་། ཀུན་ནས་ཉོན་མོངས་པ་ནི། འཁོར་བའི་
ཆོས་དང་། རྣམ་པར་བྱང་བ་ནི། མྱ་ངན་ལས་འདས་པའི་ཆོས་དེ་རྣམས་མཁྱེན་
པའོ། །ལས་ཀྱི་རྣམ་པར་སྨིན་པ་མཁྱེན་པའི་སྟོབས་ནི། རང་གིས་བྱས་པའི་
179



མཚན་བརྗོད་ཊིཀ།
ལས་དང་ལས་ཀྱི་རྣམ་པར་སྨིན་པ་རང་གིས་མྱོང་། གཞན་གྱིས་བྱས་པའི་ལས་
རང་གིས་མི་མྱོང་བ་དེ་མཁྱེན་པའོ། །ཐམས་ཅད་དུ་གྲོལ་བའི་ལམ་མཁྱེན་པའི་
སྟོབས་ནི། ཚོགས་ལམ་དང་། སྦྱོར་ལམ་དང་། མཐོང་ལམ་དང་། སྒོམ་
ལམ་ཤེས་ཤིང་དེའི་བར་ཆད་འདོད་ཆགས་དང་ཞེ་སྡང་དང་གཏི་མུག་ལ་སོགས་པ་ཡིན་
ནོ་ཞེས་མཁྱེན་པའོ། །སྔོན་གྱི་གནས་རྗེས་སུ་དྲན་པ་མཁྱེན་པའི་སྟོབས་ནི་འདས་
པ་ལ་དམིགས་ནས་སྐྱེ་སྟེ། དེ་ལ་སྔོན་གྱི་དུས་སུ་ཕ་དང་མ་འདི་སྐད་ཅེས་བྱ་བ།
ལས་འདི་ལྟ་བུ་བྱེད་པ། ཟས་འདི་ལྟ་བུ་ཟ་བ་ཡིན་ནོ་ཞེས་མཁྱེན་པའོ། །འཆི་
འཕོ་དང་སྐྱེ་བ་མཁྱེན་པའི་སྟོབས་ནི་མ་འོངས་པ་ལ་བརྟེན་ནས་སྐྱེ། འདི་ནས་ཤི་
འཕོས་ནས་ཡུལ་འདི་སྐད་ཅེས་བྱ་བར། ཕ་འདི་སྐད་བྱ་བའི་བུར་སྐྱེའོ་ཞེས་བྱ་བ་
མཁྱེན་པའོ། །ཟག་པ་ཟད་པ་མཁྱེན་པའི་སྟོབས་ནི། ཁྱོད་ནི་ཟག་པ་དང་བཅས་
པ་ཞིག་ཏུ་འདུག་གོ །ཁྱོད་ནི་ཟག་པ་མེད་པ་ཞིག་ཏུ་འདུག་གོ་ཞེས་བྱ་བ་དེ་མཁྱེན་
པའོ། །དེ་ནི་ཡེ་ཤེས་ཀྱི་སྟོབས་བཅུ་སྟེ། དེའི་བདག་ཉིད་དུ་གནས་པ་ཡང་
མཉྫའོ། །ཁྱབ་(པའི་)བདག་ནི་བརྟན་པ་དང་གཡོ་བའི་དངོས་པོ་ཐམས་ཅད་ལ་
ཁྱབ་པ་ཡང་མཉྩའོ། །ཁྱབ་ནས་ཅི་བྱེད་ན། ཀུན་གྱི་དོན་ནི་)མ་ལུས་
180



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
བྱེད། །ཅེས་པ་སྟེ། འགྲོ་བ་མ་ལུས་ཤིང་ལུས་པ་མེད་པའི་སེམས་ཅན་ཐམས་
ཅད་ཀྱི་དོན་ཡོངས་སུ་རྫོགས་པར་བྱེད་པ་ཡང་མཉྩའོ། །རྣམ་བཅུ་དབང་ལྡན་
ནི། དབང་བཅུ་ལ་བྱ་སྟེ། དེ་ཡང་ཚེ་ལ་དབང་བ་ནི། བསྐལ་པ་ཇི་སྲིད་ཀྱི་
བར་དུ་འཆི་བ་མི་འབྱུང་བའོ། །ལས་ལ་དབང་བ་ནི། ཁམས་གང་དུ་འདོད་པའི་
ཁམས་སུ་སྐྱེ་བའི་ལས་ཤིག་བསགས། རིགས་མིའི་རིགས་སུ་སྐྱེ་བའི་ལས་ཤིག་
བསགས་པ་དེ་བསྒྱུར་ནས། ཁམས་ནི་གཟུགས་ཀྱི་ཁམས་སུ་སྐྱེ། རིགས་ནི་
ལྷའི་རིགས་སུ་སྐྱེ། སྐྱེ་གནས་ནི་རྫུས་ཏེ་སྐྱེ་བའི་ལས་ཤིག་ཏུ་བསྒྱུར་ནུས་པའོ། །ཡོ་
བྱད་ལ་དབང་བ་ནི། ནམ་མཁའ་མཛོད་ཀྱི་ཏིང་ངེ་འཛིན་ལ་མངའ་བརྙེས་ནས་ཡོ་
བྱད་རྣམས་ཆར་བཞིན་དུ་ཕབ་ནས། ཡོ་བྱད་དེས་གཞན་ལ་ཕན་འདོགས་པའོ། །མོས་
པ་ལ་དབང་བ་ནི། རང་ཇི་ལྟར་མོས་པ་བཞིན་དུ་བསྒྱུར་ནུས་པའོ། །སྨོན་ལམ་ལ་
དབང་བ་ནི། སྨོན་ལམ་ཇི་ལྟར་གདབ་པ་བཞིན་དུ་དོན་འགྲུབ་པའོ། །རྫུ་འཕྲུལ་
ལ་དབང་བ་ནི། སྟོད་ན་མེ་འབར་བ་ལ་སྨད་ན་ཆུ་འབྲུག་པ་ལ་སོགས་པའི་རྫུ་
འཕྲུལ་སྟོན་པའོ། །སྐྱེ་བ་ལ་དབང་བ་ནི། སེམས་ཅན་གྱི་དོན་བྱེད་པའི་སྐྱེ་
བ་ལེན་ཏེ། ཐ་ན་དམྱལ་བ་དང་ཡི་དྭགས་ལ་སོགས་པའི་ལུས་བླངས་ནས་སེམས་
181



མཚན་བརྗོད་ཊིཀ།
ཅན་གྱི་དོན་བྱེད་པའོ། །ཆོས་ལ་དབང་བ་ནི། ཐེག་པ་གསུམ་མམ་ཕ་རོལ་ཏུ་
ཕྱིན་པ་དྲུག་གི་སྒོ་ནས་སེམས་ཅན་གྱི་དོན་བྱེད་པའོ། །བསམ་པ་ལ་དབང་བ་ནི།
ཏིང་ངེ་འཛིན་གྲངས་མེད་པ་ལ་གཞོལ་བའོ། །ཡེ་ཤེས་ལ་དབང་བ་ནི། རྣམ་པར་
མི་རྟོག་པའི་ཡེ་ཤེས་ལ་དབང་ཐོབ་ནས་མི་མཉེལ་བར་དབང་ཐོབ་པའོ། །དེ་ལྟར་
དབང་བཅུ་ལ་མངའ་བརྙེས་ནས་སེམས་ཅན་རྣམས་ཀྱི་དོན་བྱེད་པ་ཡང་མ་ཡིན་
པས་ཆེ་བ་པོ་ཞེས་སོ། །
ད་ནི་བདུན་པ་ཆོས་ཉིད་སྤྲོས་བྲལ་དེ་བཞིན་ཉིད་ཀྱི་མཚན་གྱི་སྒོ་ནས་བསྟོད་
དེ། ཐོག་མ་མེད་པ་ནི་ཐོག་མ་སྐྱེ་བ་མེད་པས་ཐ་མ་འགག་པ་མེད་དེ། དོན་དུ་
མི་གནས་པའི་མྱ་ངན་ལས་འདས་པ་ཐོབ་པའོ། །འོ་ན་དེ་ལ་སྤྲོས་པ་ཡོད་དམ་ཞེ་
ན། སྤྲོས་མེད་བདག་ཅེས་པ་སྟེ། སྤྲོས་པ་ནི་ཕུང་པོ་ལྔ་དང་། ཁམས་བཅོ་
བརྒྱད་དང་། སྐྱེ་མཆེད་བཅུ་གཉིས་དང་། དེ་རྣམས་གཟུང་འཛིན་དང་བཅས་
པའི་ཆོས་རྣམས་སོ། །དེ་རྣམས་རང་གི་ངོ་བོས་སྟོང་པས་སྤྲོས་མེད་བདག་ཅེས་
སོ། །དེ་བཞིན་ཉིད་ནི་སྤྲོས་མེད་ཀྱི་དོན་དེ་གཞན་དུ་མི་འགྱུར་ཞིང་རྟག་ཏུ་གནས་
པ་བདག་གོ །དག་པ་ནི་སྟོང་པ་ཉིད་དེ་ལ་རྣམ་པར་རྟོག་པའི་དྲི་མ་གཏན་དུ་སྤངས་
L་
182



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ཤིང་དག་པའི་བདག་ཉིད་དུ་གནས་པའོ། །
ད་ནི་བརྒྱད་པ་རྟེན་འབྲེལ་ཟབ་མོའི་དོན་ཐུགས་སུ་ཆུད་པས་གདུལ་བྱ་ལ་
ཆོས་སྨྲ་བ་སྔོན་དུ་འགྲོ་བའི་མཚན་གྱི་སྒོ་ནས་བསྟོད་དེ། བདེན་པ་ནི་འཕགས་པའི་
བདེན་པ་བཞིའོ། །སྨྲ་བ་ནི་དེ་གདུལ་བྱ་རྣམས་ལ་སྟོན་པའོ། །ཡང་ན་བདེན་པ་
སྣང་བ་རྟེན་ཅིང་འབྲེལ་བར་འབྱུང་བའི་ཟབ་མོའི་དོན་དེ་ཕྱིན་ཅི་མ་ལོག་པར་ཤེས་
པའོ། །སྨྲ་བ་ནི་གདུལ་བྱ་རྣམས་ལ་སྟོན་པའོ། །ཇི་སྐད་སྨྲས་པ་ནི་ཆོས་
ཐམས་ཅད་སྟོང་པ་ཉིད་དང་བདག་མེད་པ་དང་། སྒྱུ་མ་ལྟ་བུ་དང་། སྨིག་རྒྱུ་དང་
རྨི་ལམ་ལྟ་བུ་དང་། དྲི་ཟའི་གྲོང་ཁྱེར་ལྟ་བུ་དང་། ཆུའི་ནང་གི་ཟླ་བ་ལྟ་བུའོ་ཞེས་
བསྟན་པའོ། །དེ་བཞིན་བྱེད་ནི། མཉྫས་ཆོས་ཐམས་ཅད་སྟོང་པ་ཉིད་དུ་བྱེད།
བདག་མེད་པ་ལ་སོགས་བྱེད་པའོ། །དེ་ཉིད་ཀྱི་ཕྱིར་ན་ཚིག་མི་འགྱུར་ཏེ།
བདེན་པའི་ཚིག་གིས་སེམས་ཅན་ཐམས་ཅད་ལ་ཕྱིན་ཅི་མ་ལོག་པའི་ཆོས་ཀྱི་
འཁོར་ལོ་བསྐོར་བའོ། །གཉིས་མེད་ནི་གཟུང་འཛིན་གཉིས་ཀྱི་དངོས་པོར་འཛིན་
པ་མེད་པའོ། །གཉིས་སུ་མེད་(དང་)ནི་དོན་དམ་དུ་གཉིས་སུ་མེད་ན་ཡང་ཀུན་
རྫོབ་ཏུ་བདེན་པ་གཉིས་གཉིས་མེད་དུ་རྟོགས་པར་(སྟོན་)པ་ཡང་མཉྫའོ། །ཡང་
183



མཚན་བརྗོད་ཊིཀ།
དག་མཐའ་ལ་རྣམ་པར་གནས་ནི། ཕྱིན་ཅི་མ་ལོག་པའི་དོན་གྱིས་ཡང་དག་
པའི་མཐར་ཐུག་པ་སྟེ། ཕྱིན་ཅི་ལོག་གི་གཞི་མེད་པ་ཡང་དག་པ་ཆོས་ཀྱི་སྐུ་ལ་
རྣམ་པར་གནས་པ་ཡང་མསྒྱུའོ། །
ད་ནི་དགུ་པ་བདག་མེད་པ་གསུམ་གྱི་སྒྲས་མུ་སྟེགས་ཀྱི་གྲུབ་མཐའ་ངན་པ་
ཐམས་ཅད་འཇོམས་པའི་མཚན་གྱི་སྒོ་ནས་བསྟོད་དེ། དེ་ཡང་སེངྒེའི་སྒྲ་དང་
ལྡན་ནི། དཔེར་ན་གཅན་ཟན་གྱི་རྒྱལ་པོ་སེངྒེས་སྒྲ་བསྒྲག་པའི་དུས་ན། རི་
དྭགས་ངན་འཇིགས་བྱེད་དེ། རི་དྭགས་ངན་པ་ཐམས་ཅད་འཇིགས་སྐྲག་སྔངས་
ཤིང་རྒྱལ་བ་བཞིན་དུ། བདག་མེད་ནི་མཚན་མ་མེད་པས་བདག་མེད་པ་སྟེ། ཀུན་
བརྟགས་དང༌། དེ་དང་མི་མཐུན་པའི་མཚན་ཉིད་ཀྱི་བདག་མེད་པ་སྟེ། གཞན་
དབང་དང་། རང་གི་མཚན་ཉིད་ཀྱི་བདག་མེད་པ་སྟེ། ཡོངས་སུ་གྲུབ་པའོ། །
དེ་ལྟར་བདག་མེད་པ་གསུམ་གྱི་སྒྲ་དེ་སེངྒེའི་སྒྲ་དང་ཞེས་པའི་དོན་ནོ། །མུ་
སྟེགས་པ་ནི་མྱ་ངན་ལས་འདས་པའི་རྒྱ་མཚོར་འཇུག་པའི་ལམ་ལ་ཉན་ཐོས་དང་རང་
སངས་རྒྱས་དང་བྱང་ཆུབ་སེམས་དཔར་སྨོད་པས་མུ་སྟེགས་པའོ། །དེ་ལྟ་བུའི་
བདག་མེད་པའི་སྒྲ་དེ་ལ་ཤིན་ཏུ་འཇིགས་ཏེ། རི་དྭགས་ངན་པ་རྣམས་སེངྒེའི་སྒྲ་ལ་
，
184



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
འཇིགས་པ་བཞིན་ནོ། །
ད་ནི་བཅུ་པ་དགོས་པ་དང་བཅས་པའི་སྒོ་ནས་སྤྲུལ་པའི་སྐུའི་གཤེགས་
ཚུལ་བསྟན་པའི་སྒོ་ནས་བསྟོད་དེ། ཀུན་ཏུ་འགྲོ་བ(འོད་ནི། དཔེར་ན་བླ་
མའི་བྱིན་རླབས་ཀྱིས་སློབ་མ་ལ་ཡེ་ཤེས་ཕེབས་པའི་དུས་སུ་རང་དབང་མེད་པར་
འདར་བ་དང་འཕར་བ་འོང་བ་བཞིན་དུ། ཆོས་སྐུའི་བྱིན་རླབས་ལས་གཟུགས་སྐུ་
རྣམ་པ་གཉིས་སེམས་ཅན་གྱི་དོན་ལ་འགྲོ་བའོ། །ཡང་ན་ཀུན་ཏུ་འགྲོ་བ་ནི་ཀུན་
ཏུ་འགྲོ་བ་ལྔ་ལ་བྱ་སྟེ། དེ་ཡང་སེམས་ལས་བྱུང་བ་ལྔ་བཅུ་རྩ་གཅིག་གི་ཁྱུར་
གཏོགས་པའོ། །དེ་ལ་ཅིའི་ཕྱིར་ལྔ་ཀུན་ཏུ་འགྲོ་བ་བྱ་ཞེ་ན། ཁམས་ཀུན་ཏུ་འགྲོ་
བ་དང་། ས་ཀུན་ཏུ་འགྲོ་བ་དང༌། རྣམ་པ་ཀུན་ཏུ་འགྲོ་བའོ། །དེ་ཡང་ཁམས་
ཀུན་ཏུ་འགྲོ་བ་ནི་ཁམས་གསུམ་གྱི་རྣམ་པར་ཤེས་པའི་འཁོར་དུ་འདི་ལྔ་འགྲོ་བ་
དང་། ས་ཀུན་ཏུ་འགྲོ་བ་བསམ་གཏན་བཞིའི་འཁོར་དུ་འགྲོ་བ་དང་། རྣམ་པ་
ཀུན་ཏུ་འགྲོ་བ་ལས་དགེ་བ་དང་མི་དགེ་བ་དང་། མི་གཡོ་བའི་འཁོར་དུ་འགྲོ་
བའོ། །དེའི་གྲངས་ནི། རེག་པ་དང་། ཡིད་ལ་བྱེད་པ་དང་། ཚོར་བ་དང་།
འདུ་ཤེས་དང་། སེམས་པ་སྟེ། དེ་ཡང་རང་བཞིན་རྒྱུའི་འཇམ་དཔལ་གྱི་བདག་
185



མཚན་བརྗོད་ཊིཀ།
ཉིད་ཅན་དུ་བྱུང་ཞེས་པའི་ཐ་ཚིག་གོ །དོན་ཡོད་སྟོབས་ནི། གོང་གི་སྤྲུལ་པའི་
སྐུ་དེ་གང་གི་དོན་དུ་འགྲོ་ཞེ་ན། གདུལ་བྱ་སེམས་ཅན་གྱི་དོན་ལ་བཞུད་པས་
སྟོབས་སོ། །སྤྲུལ་སྐུ་དེའི་གཤེགས་ཚུལ་ཇི་ལྟར་གཤེགས་ན། དེ་བཞིན་
གཤེགས་པའི་ཡིད་ལྟར་མགྱོགས་ཞེས་པ་སྟེ། སྐད་ཅིག་མ་གཅིག་གིས་
གཞལ་དུ་མེད་པའི་འཇིག་རྟེན་གྱི་ཁམས་སུ་བཞུད་པའོ། །
ད་ནི་དེ་བཞིན་གཤེགས་པའི་རིགས་ཀྱི་རྡོ་རྗེའི་རིགས་ལ་ཆོས་བདུན་ཡོད་
པ་ལས། དོན་དང་པོ་སྒྲིབ་པ་གཉིས་ལས་རྒྱལ་ཞིང་འཁོར་ལོ་སྒྱུར་བ་ཐམས་ཅད་ཀྱི་
མཚན་གྱི་སྒོ་ནས་བསྟོད་པ་སྟེ། དེ་ཡང་རྒྱལ་བ་ཞེས་པ་ནི་མི་དགེ་བའི་ཆོས་རྣམས་
ལས་རྒྱལ་བ་སྟེ། དོན་ལ་ཉོན་མོངས་པའི་སྒྲིབ་པ་ལས་རྒྱལ་བའོ། །རྣམ་པར་
རྒྱལ་བ་ནི། ཤེས་བྱའི་སྒྲིབ་པ་དེ་ལས་རྣམ་པར་རྒྱལ་བས་སོ། །དགྲ་ལས་
རྒྱལ་ནི་སྒྲིབ་པ་རྣམ་པ་གཉིས་པོ་དེ་ཉིད་ཀྱིས་ཐར་པའི་སྲོག་གཅོད་ཅིང་དགེ་བའི་ནོར་
འཕྲོག་པར་བྱེད་པས་དགྲ་སྟེ། གཉིས་པོ་དེ་ལས་རྒྱལ་བས་སོ། །འཁོར་ལོ་
སྒྱུར་བ་ནི་འཇིག་རྟེན་པའི་འཁོར་ལོ་སྒྱུར་བ་སྟེ། དེ་ལ་འཁོར་ལོ་སྒྱུར་བ་འབྱུང་བའི་
གནས་དང་། རིགས་ཇི་ལྟ་བུ་འབྱུང་བ་དང་། ཇི་ཙམ་གྱི་བར་དུ་སྐྱོབ་པ་དང་།
186



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ལྷན་ཅིག་འོང་ངམ་སོ་སོར་འོང་བ་དང་། འདུལ་ལུགས་ཇི་ལྟར་འདུལ་བའོ། །
དེ་ཡང་འབྱུང་བའི་དུས་ནི། ཚེ་ལོ་བརྒྱད་ཁྲི་མན་ཆོད་དུ་བསོད་ནམས་མི་ཤོང་བས་
མི་འབྱུང་བའོ། །དེ་ལྟར་ཡང་། འཁོར་ལོ་སྒྱུར་བ་འབྱུང་བ་ནི། །བརྒྱད་ཁྲི་མན་
ཆད་མ་ཡིན་ནོ། །ཞེས་སོ། །རིགས་ཇི་ལྟ་བུ་འབྱུང་ན། གསེར་གྱི་འཁོར་
ལོ་སྒྱུར་བ་རྒྱལ་པོ་སྤྱི་བོ་སྐྱེས། དངུལ་གྱི་འཁོར་ལོ་སྒྱུར་བ་རྒྱལ་པོ་མཛེས་པ།
ཟངས་ཀྱི་འཁོར་ལོ་སྒྱུར་བ་རྒྱལ་པོ་ཉི་མཛེས། ལྕགས་ཀྱི་འཁོར་ལོ་སྒྱུར་བ་རྒྱལ་པོ་
མཛེས་པ་ཅན། དེ་ལྟར་ཡང་། གསེར་དངུལ་ཟངས་ལྕགས་འཁོར་ལོ་སྒྱུར། །
ཞེས་སོ། །ཇི་ཙམ་གྱི་བར་དུ་སྐྱོབ་ཅེ་ན། གསེར་གྱི་འཁོར་ལོ་སྒྱུར་བས་གླིང་བཞི་
ལ་དབང་བྱེད། དངུལ་གྱིས་གསུམ་ལ་དབང་བྱེད། ཟངས་ཀྱིས་གཉིས་ལ་དབང་
བྱེད། ལྕགས་ཀྱིས་གཅིག་ལ་དབང་བྱེད་པའོ། །དེ་ལྟར་ཡང་། དེ་དག་གླིང་
གཅིག་གླིང་གཉིས་དང་། །གསུམ་དང་བཞི་ལ་མས་རིམ་བཞིན། །ཞེས་སོ། །དེ་
རྣམས་ཀྱང་ལྷན་ཅིག་ཏུ་འོང་ངམ་སོ་སོར་འོང་ཞེ་ན། དཔེར་ན་བསྟན་པ་གཅིག་ལ་
སྟོན་པ་གཉིས་སམ་གསུམ་མི་འབྱུང་བ་བཞིན་དུ། གླིང་གཅིག་ལ་འཁོར་ལོ་སྒྱུར་
བའི་རྒྱལ་པོ་གཉིས་སམ་གསུམ་མི་འབྱུང་ངོ་། །དེ་ལྟར་ཡང་། ལྷན་ཅིག་
187



མཚན་བརྗོད་ཊིཀ།
གཉིས་མེད་སངས་རྒྱས་བཞིན། །ཞེས་པའོ། །འདུལ་ལུགས་ཇི་ལྟར་འདུལ་
ན། གསེར་གྱི་འཁོར་ལོ་སྒྱུར་བ་ནི་བསོད་ནམས་ཆེ་བས་གདུལ་བྱ་ཐམས་ཅད་
ཚུར་ལ་འདུད་པའོ། །དངུལ་གྱིས་ནི་གདུལ་བྱ་རྣམས་འདུལ་བའི་དོན་དུ་ཕར་ལ་
བརྩམ་པའོ། །ཟངས་ཀྱིས་ནི་གདུལ་བྱ་རྣམས་ལ་འཐད་པའི་ཚུལ་བསྟན་ནས་
འདུལ་དགོས་སོ། །ལྕགས་ཀྱིས་ནི་མཚོན་ཕྱུང་ནས་གསོད་གསོད་འདྲ་བ་ཞིག་
བྱས་ནས་འདུལ་བའོ། །དེ་ལྟར་ཡང་། ཕས་སུ་རང་འགྲོ་གཡུལ་བཤམས་
འཐབ། །མཚོན་བྱུང་ཙམ་ནས་གསོད་བྱེད་དོ། །ཞེས་པའོ། །སྟོབས་པོ་ཆེ་
ནི། དམག་གི་དཔུང་ཡན་ལག་བཞི་དང་བཅས་པའོ། །ཡང་ན་འཁོར་ལོ་སྒྱུར་
བ་ནི་སངས་རྒྱས་མཉམ་སྦྱོར་ནས། འདོད་ཆགས་ཅན་དབུགས་དབྱུང་བ་སྣང་བ་
མཐའ་ཡས་ཀྱི་ད་ལ། ཞེ་སྡང་ཅན་དབུགས་དབྱུང་བ་མི་སྐྱོད་པའི་ད་ལ་ལ་སོགས་
པ་དབུགས་དབྱུང་གི་ད་ལ་རྣམ་པ་དྲུག་ལ་བྱ་ལ། སྟོབས་པོ་ཆེ་ནི། དེས་
ཉོན་མོངས་པ་ལ་སོགས་པའི་བདུད་བཞི་འཇོམས་པས་སོ། །དེ་ལྟར་འཇིག་རྟེན་
དང་འཇིག་རྟེན་ལས་འདས་པའི་འཁོར་ལོ་སྒྱུར་བ་ཐམས་ཅད་དུ་བྱུང་བ་ཡང་མསྒྱུ་ཡིན་
ཞེས་བྱའོ། །
188



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ད་ནི་གཉིས་པ་དེ་བཞིན་གཤེགས་པའི་ཚོགས་གཙོ་བོར་སྟོན་པའི་མཚན་
གྱི་སྒོ་ནས་བསྟོད་པ་ནི། ཚོགས་ནི་རང་སངས་རྒྱས་ཀྱི་ཚོགས་སོ། །
སློབ་དཔོན་ནི་རྟེན་འབྲེལ་ལུགས་ནས་འབྱུང་བ་དང་། ལུགས་ནས་བཟློག་
པ་རྟོགས་པར་བྱེད་པའི་ཤེས་རབ་རྒྱུད་ལ་སྐྱེད་པར་བྱེད་པས་སོ། །ཚོགས་ནི་འཕགས་
པ་ཉན་ཐོས་ཀྱི་ཚོགས་སོ། །མཆོག་ནི་ཉན་ཐོས་ཀྱི་ནང་དུ་ཆོས་བདེན་པ་བཞི་སྟོན་
པས་མཆོག་གོ །ཚོགས་ནི་བྱང་ཆུབ་སེམས་དཔའི་ཚོགས་སོ། །རྗེ་ནི་དེ་རྣམས་
ཆོས་སྟོན་ཅིང་འདྲེན་པར་བྱེད་པས་སོ། །ཚོགས་ནི་དེ་བཞིན་གཤེགས་པའི་
ཚོགས་སོ། །བདག་ནི་དེ་རྣམས་ཀྱི་ཐུགས་གཉུག་མ་གཉིས་སུ་མེད་པར་
བཞུགས་པའོ། །དབང་དང་ལྡན་ནི་སངས་རྒྱས་ཐམས་ཅད་ཀྱི་ནང་དུ་སློབ་དཔོན་
དུ་འབྱུང་། ཉན་ཐོས་ཐམས་ཅད་ཀྱི་ནང་དུ་མཆོག་ཏུ་འབྱུང་། བྱང་ཆུབ་སེམས་
དཔའི་ནང་དུ་རྗེ་རུ་འབྱུང་། དེ་བཞིན་གཤེགས་པ་རྣམས་ཀྱི་ནང་དུ་བདག་པོར་བྱུང་
བས་ན་དེ་རྣམས་ལ་མངའ་བརྙེས་པའི་དོན་གྱིས་ན་དབང་དང་ལྡན་ནོ། །འདི་ལ་
མན་ངག་ཏུ་བཤད་ན་ཆེ་བའི་ཡོན་ཏན་མདོར་བསྡུས་བཟུང་སྟེ། དེ་ཡང་རྟེན་གྱི་གང་
ཟག་གིས་ཁྲུས་དང་གཙང་སྦྲ་སྔོན་དུ་སོང་བས་སེམས་བསྐྱེད་སྔོན་དུ་འགྲོ་བས་སྡོམ་
189



མཚན་བརྗོད་ཊིཀ།
པ་བཟུང་བར་བྱའོ། །དེས་ནི་སྲུང་བ་དང་བསོད་ནམས་ཀྱི་ཚོགས་བསག་པ་ཀུན་
བྱས་པར་འགྱུར་རོ། །དེ་ནས་མཚན་གྱི་ཡང་སྙིང་གི་སྔགས་ལན་གཅིག་བརྗོད་
པས་བདག་ཉིད་ཐ་མལ་གྱི་ལུས་ཀྱི་མངོན་ཞེན་མེད་པར་སྣོན་པོ་(རྣོན་པོ་)(སྔོན་པོ་)
ཞལ་ལྔ་པར་ལྷག་གིས་བསྒོམ། ཐ་མལ་གྱི་ས་གཞིའི་རྣམ་པ་མེད་པར་རིན་པོ་ཆེ་
སྣ་བཞིར་གསལ་བར་བྱའོ། །མདུན་དུ་རིན་པོ་ཆེའི་པདྨའི་སྡོང་པོའི་མེ་ཏོག་ལ་ཟླ་
བས་བརྒྱན་པ་ལ་རྗེ་བཙུན་གྱི་སྐུ་བཟང་པོ་ཁྱད་པར་ཅན་ཞལ་དྲུག་པ་རྡོ་རྗེའི་དཀྱིལ་མོ་
ཀྲུང་དུ་བཞུགས་པ་རྡོ་རྗེ་བསྣམས་པས་བཀན་པའི་ཐེབ་མཛུབ་ཀྱིས་ཨུཏྤལ་བཟུང་
བའི་སྟེང་ན་གླེགས་བམ་བསྣམས་པ་འོད་འབར་བའི་ནོར་བུ་རིན་པོ་ཆེའི་རྒྱན་དང་ལྡན་
པ་སྤྲུལ་པའི་སངས་རྒྱས་ཀྱིས་བ་སྤུའི་བུ་ག་ཐམས་ཅད་གཏམས་པ། རིན་པོ་
ཆེའི་དཔག་བསམ་གྱི་ཤིང་རྒྱས་པའི་གྲིབ་མ་ལ་བཞུགས་པ། དེའི་གཡས་ངོས་ན་
བྱམས་པ་ལ་སོགས་པའི་བྱང་ཆུབ་སེམས་དཔའི་ཚོགས་ཀྱི་དགེ་འདུན་གྱིས་བསྐོར་
བ། གཡོན་ཕྱོགས་སུ་ཤཱ་རིའི་བུ་དང་མོའུ་འགལ་གྱི་བུ་ལ་སོགས་པ་ཉན་ཐོས་ཀྱི་
དགེ་འདུན་རབ་ཏུ་བྱུང་བའི་ཚུལ་གྱིས་བཞུགས་པ། སྟེང་ཕྱོགས་ན་ཕྱོགས་བཅུའི་དེ་
བཞིན་གཤེགས་པའི་ཚོགས་ཀྱིས་གཏམས་པ། གདན་ཁྲི་ལ་འཇིག་རྟེན་པའི་མཐུ་
190



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
བོ་ཆེ་དང་། མཐུ་བོ་ཆེའི་ཚོགས་ཀྱིས་གཏམས་པ། མཐའ་སྐོར་དུ་ཁམས་
གསུམ་གྱི་ལྷའི་བུ་མདོག་དཀར་པོ་རྒྱན་ཐམས་ཅད་ཀྱིས་བརྒྱན་པས་བསྐོར་བ་མངོན་
སུམ་དང་འདྲ་བར་ཤིན་ཏུ་གསལ་བར་བསམས་ལ། དེ་ལ་མཆོད་པ་དབུལ་བ་སྔོན་
དུ་འགྲོ་བས་མཚན་བརྗོད་པ་ནི། གངྒཱའི་ཀླུང་གི་བྱེ་མ་སྙེད་ཀྱི་མཚན་བརྗོད་པས།
རྗེ་བཙུན་གཅིག་པུའི་མཚན་བརྗོད་པ་ལ་དཔེར་བཟོད་པ་མ་ཡིན་ནོ་ཞེས་དད་པར་བྱས་
ནས། རྟག་ཏུ་གཡེང་བ་མེད་པའི་སེམས་ཀྱིས་མཚན་བརྗོད་པར་བྱའོ། །དེ་ལྟར་
བརྗོད་པའི་དུས་སུ་འཕགས་པ་འཇམ་དཔལ་གྱི་སྐུ་གསུང་ཐུགས་ཀྱི་བྱིན་རླབས་མན་
ངག་བཞིན་དུ་བཞུགས་པར་བསམ་ཞིང་མཐར་ཕྱིན་སྨོན་ལམ་བཏབ་སྟེ་གཤེགས་སུ་
གསོལ་བའམ་ཡང་ན་གཉིས་མེད་ཀྱི་ངང་དུ་བཞུགས་པར་བྱས་ལ་ཅི་བདེར་ལྡང་བར་
བྱའོ། །དེ་ལྟར་བྱས་པས་གཉིས་མེད་ཀྱི་ཡེ་ཤེས་རྒྱུད་ལ་དངོས་སུ་སྐྱེ་བ་དང་། རྗེ་
བཙུན་འཕགས་པ་འཇམ་དཔལ་གྱི་ཞལ་མངོན་སུམ་དུ་མཐོང་བ་ཚེ་འདི་ཉིད་ལ་འབྱུང་
བར་འགྱུར་བ་ལ་ཐེ་ཚོམ་མེད་དོ། །དེ་ནི་ཆེ་བའི་ཡོན་ཏན་མདོར་བསྡུས་ཏེ་འདོན་པའི་
ཐབས་སོ། །དེ་གཞུང་ཟིན་སྦྱར་ན་ཡེ་ཤེས་སེམས་དཔའི་གཡོན་དུ་ཉན་རང་གིས་
བསྐོར་བ་ལ་ཚོགས་ཀྱི་སློབ་དཔོན་ཚོགས་ཀྱི་མཆོག་གོ །ཚོགས་རྗེ་ནི། གཡས་
191



མཚན་བརྗོད་ཊཱིཀ།
ངོས་སུ་བྱང་ཆུབ་སེམས་དཔའི་ཚོགས་བསྒོམ་པའོ། །ཚོགས་བདག་ནི།
སྟེང་དུ་ཏ་ཐཱའི་ཚོགས་བསྒོམ་པར་བསྟན་པའོ། །
ད་ནི་གསུམ་པ་གཉིས་མེད་དེ་གཞན་གྱིས་མི་ཕྲོག་པའི་ཡོན་ཏན་གྱི་མཚན་
གྱི་སྒོ་ནས་བསྟོད་པ་ནི། མཐུ་ཆེན་ནི་ནུས་པའི་སྟོབས་ཏེ། རང་སངས་རྒྱས་
ཐམས་ཅད་ཀྱི་སློབ་དཔོན་དུ་བྱུང་བ་དང་། ཉན་ཐོས་ཀྱི་ནང་དུ་མཆོག་ཏུ་བྱུང་བ་
དང་། བྱང་ཆུབ་སེམས་དཔའི་ནང་དུ་རྗེར་བྱུང་བ་དང་། ཏ་ཐཱའི་ནང་དུ་བདག་པོར་
བྱུང་བས་དེ་རྣམས་ལ་མངའ་བརྙེས་པའོ། །དེ་རྒྱུ་ཅི་ལས་བྱུང་ཞེ་ན། གཅེས་
པར་འཛིན་པ་སྟེ། ཟབ་པ་དང་རྒྱ་ཆེ་བ་གཉིས་མེད་ཀྱི་དོན་དེ་ལ་ཤིན་ཏུ་གཅེས་པར་
འཛིན་པ་ལས་བྱུང་ཞེས་པའོ། །ཚུལ་ཆེན་ནི། ཐབས་ཀྱི་རྣམ་པར་འཕྲུལ་བ་གོང་
གི་ཉན་རང་ལ་སོགས་པ་སྟོན་པས་སོ། །དེ་ལྟ་བུ་དེ་ལ་གཞན་གྱི་དྲིང་མི་འཇོག་
ཅེས་བྱ་བ་སྟེ། ཆོས་ཟབ་མོའི་རྟོགས་པ་དང་ལྡན་པས་སྤྲུལ་སྐུ་དང་དཔག་ཏུ་མེད་
པ་སྐྱེ་བ་ལ་འཕྲོག་པའི་བརྒལ་བར་མི་ནུས་ཏེ་དྲིན་ལས་བྱུང་ཞེས་པ་མེད་པའོ། །
ད་ནི་བཞི་པ་གསུང་གི་ཡོན་ཏན་ཐུན་མོང་བ་དང་ཐུན་མོང་མ་ཡིན་པའི་མཚན་
གྱི་སྒོ་ནས་བསྟོད་པ་ནི། ཚིག་རྗེ་ནི། དོན་སོ་སོ་ཡང་དག་པར་རིག་པ་ཐོབ་པས་
192



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ཤེས་བྱ་ཐམས་ཅད་ཀྱི་མིང་མཁྱེན་པའོ། །ཚིག་བདག་ནི། ངེས་པའི་ཚིག་ཡང་
དག་པའི་རིག་པ་ཐོབ་པ་སྟེ། ཤེས་བྱ་ཐམས་ཅད་ཀྱི་རྒྱུ་མཚན་ཤེས་པ་སྟེ། ཅིའི་
ཕྱིར་ན་གཟུགས་གཟུགས་སུ་རུང་བ་ཡིན་པའི་ཕྱིར་ན་གཟུགས་ཞེས་བྱ་བ་ལ་སོགས་པ་
ཤེས་པའོ། །སྨྲ་མཁས་པ་ནི། གདུལ་བྱ་ལ་ཆོས་གསུངས་སྟེ། ཆོས་སོ་སོ་
ཡང་དག་པར་རིག་པ་ཐོབ་པས་ཤེས་བྱ་ཐམས་ཅད་ཀྱི་རང་བཞིན་ཤེས་པའོ། །དེ་
ཡང་དཔེར་ན་ཆོས་ཅན་མིག་ལྟ་བུ་གཅིག་ལ། མིག གསལ་བྱེད། ལྟ་བྱེད།
སྤྱན་ཞེས་པ་ལ་སོགས་པ་མིང་སྣ་ཚོགས་འདོགས་ཤེས་པ་བཞིན་དུ་གདུལ་བྱ་རྣམས་ཀྱི་
ཉོན་མོངས་པའི་གཉེན་པོར་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་དུ་མིང་བཏགས་ནས་སྟོན་
ཞེས་སོ། །ཚིག་ལ་དབང་བ་ནི། སྤོབས་པ་སོ་སོ་ཡང་དག་པའི་རིག་པ་ཐོབ་
པ་སྟེ། གཞན་གྱིས་ཆོས་འདྲི་བ་ལ་སོགས་པ་དེའི་ལན་ཐེབས་པའོ། །དེ་ཡང་ས་
དགུ་པ་ལེགས་པའི་བློ་གྲོས་ཀྱི་གནས་སྐབས་སུ་སོ་སོ་ཡང་དག་པའི་རིག་པ་བཞི་ལ་
དབང་ཐོབ་ནས་ཅི་མཛད་ཅེ་ན། ཚིག་མཐའ་ཡས་ཞེས་པ་ནི། གདུལ་བྱ་ལ་
ལྷའི་སྐད་དམ་ཀླུའི་སྐད་ལ་སོགས་པ་ཇི་ལྟ་བ་བཞིན་དུ་ཆོས་ཀྱི་འཁོར་ལོ་བསྐོར་ཞེས་
པའོ། །ཚིག་བདེན་(པ་དང་)ནི། དོན་དམ་པའི་བདེན་པ་དང་། ཀུན་རྫོབ་
193



མཚན་བརྗོད་ཊིཀ།
ཀྱི་བདེན་པའོ། །དེ་ལ་གསུམ་སྟེ། ཀུན་བརྟགས་པའི་ཀུན་རྫོབ། ལོག་ཤེས་
ཐམས་ཅད་ཤེས་པའི་ཀུན་རྫོབ། དོན་དམ་རྟོགས་པར་བྱེད་པའི་བརྗོད་པ་རགས་པ་
ཐམས་ཅད་དོ། །དེ་ལྟར་ཡང་དབུས་མཐའ་ལས། བརྟགས་པ་དང་ནི་ཤེས་པ་
དང་། །དེ་བཞིན་བརྗོད་པ་རགས་པ་ཡིན། །ཞེས་སོ། །དོན་དམ་པའི་བདེན་
པ་ལ་གསུམ་སྟེ། དོན་དམ་པ་དང་།དེ་བཞིན་ཉིད་སྟོང་པ་ཉིད་དོ། །བསྒྲུབ་པ་དོན་དམ་པ་
དང༌། ཡང་དག་པའི་ཡེ་ཤེས་ཏེ་གཉིས་མེད་དོ། །ཐོབ་པ་དོན་དམ, མྱ་ངན་ལས་འདས་པའི་འབྲས་བུ་གསུམ་སྟེ། བྱང་
ཆུབ་པ་གསུམ་མོ། །པའོ། །དེ་ཉིད་ལས། དོན་དང་ཐོབ་དང་བསྒྲུབ་པ་ནི། །དོན་དམ་
རྣམ་པ་གསུམ་དུ་འདོད། །ཅེས་སོ། །བདེན་པར་སྨྲ་བ་ཞེས་བྱ་སྟེ། ཟབ་མོ་
ཞེས་བྱ། ཡང་དག་པ་ཞེས་བྱ་སྟེ། བདེན་པ་གཉིས་པོ་སྨྲ་བའི་ཚུལ་དང་ལྡན་
པའོ། །བདེན་པ་བཞི་ནི། སྡུག་བསྔལ་གྱི་བདེན་པ་ལ་སོགས་པ་བཞི་སྟེ།
སྡུག་བསྔལ་གྱི་བདེན་པ་ཤེས་ཏེ། དེའི་རྒྱུ་ཀུན་འབྱུང་གི་བདེན་པ་སྤང་བྱར་སྟོན།
ལམ་གྱི་བདེན་པ་ཉམས་སུ་བླང་བྱར་སྟོན། འགོག་པའི་བདེན་པ་དེ་ཐོབ་བྱར་སྟོན་
པ་(པོ)འོ། །
ད་ནི་ལྔ་པ་སྲིད་པ་དང་ཞི་བའི་མཚན་གྱི་སྒོ་ནས་བསྟོད་པ་ནི། ཕྱིར་མི་
194



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ལྡོག་པ་ནི། ས་བརྒྱད་པ་མི་གཡོ་བ་ལ་ལུང་བསྟན་པ་ཐོབ་ནས། ཡང་དག་པའི་
བྱང་ཆུབ་ལས་ཐེག་པ་དམན་པའི་བྱང་ཆུབ་ཏུ་མི་ལྡོག་པའོ། །ཕྱིར་མི་འོང་བ་
ནི། ཉན་ཐོས་པའི་སྒོམ་ལམ་སྟེ། འདོད་པའི་ཁམས་ན་ཉོན་མོངས་པ་ཆེན་པོ་
དང་འབྲིང་དང་ཆུང་ངུ་གསུམ། ཆེན་པོ་ལ་ཡང་ཆེན་པོའི་ཆེན་པོ་ལ་སོགས་པ་
གསུམ། ཆུང་ངུ་ལ་ཆུང་ངུའི་ཆེན་པོ་ལ་སོགས་པ་གསུམ། དེ་ལྟར་ན་ཆེ་འབྲིང་
ཆུང་དགུ་ཡོད་པ་ལས། ཆེན་པོ་གསུམ་དང་། འབྲིང་གི་ཆེན་པོ་དང་། འབྲིང་
གི་འབྲིང་དང་གཉིས་ཏེ་ལྔ་སྤངས་པ་ནི་ཕྱིར་འོང་བའི་རྒྱུ་ལ་ཞུགས་པའོ། །ལྔ་པོ་
དེའི་སྟེང་དུ་འབྲིང་གི་ཆུང་ངུ་དང་དྲུག་སྤངས་པ་ནི་ལན་ཅིག་ཕྱིར་འོང་བའི་འབྲས་བུ་
ལ་གནས་པའོ། །དྲུག་གི་སྟེང་དུ་ཆུང་ངུའི་ཆེན་པོ་དང་ཆུང་ངུའི་འབྲིང་གཉིས་ཏེ་
བརྒྱད་སྤངས་པ་ནི་ཕྱིར་མི་འོང་བའི་རྒྱུ་ལ་ཞུགས་པའོ། །བརྒྱད་ཀྱི་སྟེང་དུ་ཆུང་
ངུའི་ཆུང་ངུ་དང་དགུ་སྤངས་པ་ནི་ཕྱིར་མི་འོང་བའི་འབྲས་བུ་ལ་གནས་པའོ། །
(འདྲེན་པ་)རང་རྒྱལ་བསེ་རུའི་ཚུལ་ནི། རང་སངས་རྒྱས་གང་ཟག་དབང་
པོ་རབ་བསྟན་ཏེ། དང་པོར་བཅོམ་ལྡན་འདས་ལས་བསྐལ་པ་གཅིག་གི་བཞི་ཆར་
ཆོས་ཉན། དེ་ནས་ཚོགས་ལམ་རྒྱུད་ལ་བསྐྱེད་དེ་འཆི་བའི་དུས་སུ་སངས་རྒྱས་
195



མཚན་བརྗོད་ཊིཀ།
དང་བྱང་ཆུབ་སེམས་དཔའ་མི་བཞུགས་པའི་ཞིང་ཁམས་ཤིག་ཏུ་སྐྱེ་བར་སྨོན་ལམ་
བཏབ། དེར་བུདྡྷ་བཞུགས་ན་བུདྡྷའི་གཟི་བྱིན་མི་བཟོད། བྱང་ཆུབ་སེམས་
དཔའ་བཞུགས་ན་རྩོད་པ་ལ་དགའ་བས་བསྒོམ་དུ་མི་སྟེར། དེས་ཁོའི་སྨོན་
ལམ་མཐུ་བཙན་པས་སངས་རྒྱས་དང་བྱང་ཆུབ་སེམས་དཔའ་མི་བཞུགས་པའི་ཞིང་
ཁམས་སུ་སྐྱེས་ནས། མི་ཞིག་ཤི་བའི་རོའི་རུས་བུ་ཞིག་ལ་བརྟག་སྟེ། འདི་ཅི་
ལས་བྱུང་སྙམ། ཤི་བ་ལས་བྱུང་སྙམ། དེ་ཅི་ལས་བྱུང་ན། རྒས་པ་ལས་
བྱུང་། དེ་སྐྱེས་པ་ལས་བྱུང་སྙམ། དེ་ལྟར་མས་སློག་ཏུ་བསྒོམ་པས་མ་རིག་པ་
ལ་ཐུག མ་རིག་པ་ལ་བརྟག་པས་ཐོས་པའི་ཤེས་རབ་དང་སྒོམ་པའི་ཤེས་རབ་གྱི་
མཐུ་སད་ནས། མ་རིག་པ་ལ་བརྟག་པས་མ་རིག་པ་འགག དེས་འདུ་བྱེད་
འགག དེ་ནས་རྣམས་པར་ཤེས་པ་འགག མིང་དང་གཟུགས་དང་། སྐྱེ་
མཆེད་དྲུག་དང༌། རེག་པ་དང་། ཚོར་བ་དང་། སྲེད་པ་དང་། ལེན་པ་དང་།
སྲིད་པ་དང་། སྐྱེ་བ་དང་། རྒ་ཤི་བར་དུ་འགག་པས་དྲོད་རྩེ་མོ་བཟོད་པ་འཇིག་
རྟེན་ཆོས་ཀྱི་མཆོག་གི་བར་དུ་སྦྱོར་ལམ་རྒྱུད་ལ་བསྐྱེད། དེ་ནས་མཐོང་ལམ་རྒྱུད་
ལ་བསྐྱེད། དེ་ནས་སྒོམ་ལམ་རྒྱུད་ལ་བསྐྱེད་དེ་སྡུག་བསྔལ་ཐམས་ཅད་མཐར་
196



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ཕྱིན་ནས། དགྲ་བཅོམ་པའི་འབྲས་བུ་ཐོབ་ནས་བསེ་རུ་ལྟ་བུར་གཅིག་པུར་གནས་
པ་ཞེས་བྱའོ། །འདྲེན་པ་ཞེས་པ་ནི། རང་སངས་རྒྱས་དབང་པོ་ཐ་མ་ལ་བསྟན།
དེས་ཀྱང་ཚོགས་ལམ་དང་སྦྱོར་ལམ་རྒྱུད་ལ་བསྐྱེད་དེ་གོང་བཞིན་འཆི་ཁར་སྨོན་
ལམ་བཏབ། དེར་ཁོ་གཅིག་པུ་སྐྱེས་ནས། དེར་ཡང་སྨོན་ལམ་མཐུ་བཙན་པས།
སྐྱེས་ཏེ་ཤི་བའི་རོའི་རུས་བུ་ལ་བརྟེན་ནས་རྟེན་འབྲེལ་བཅུ་གཉིས་ལུགས་ལྡོག་དང་
ལུགས་འབྱུང་དུ་བསྒོམས་ཏེ་མཐོང་ལམ་དང་སྒོམ་ལམ་རྒྱུད་ལ་བསྐྱེད་ནས། དེར་
སྡུག་བསྔལ་ཐམས་ཅད་མཐར་ཕྱིན་ཏེ་དགྲ་བཅོམ་པའི་འབྲས་ཐོབ་སྟེ་ནེ་ཙོ་ལྟར་གྱུར་
ལྡིངས་ནས་སྤྱོད་པའོ། །ངེས་འབྱུང་སྣ་ཚོགས་ནི། ཉན་ཐོས་ཀྱི་ངེས་པར་
འབྱུང་བ་དང་། རང་སངས་རྒྱས་ཀྱི་ངེས་པར་འབྱུང་བ་དང་། ཐེག་པ་ཆེན་པོའི་
ངེས་པར་འབྱུང་བའོ། །ལས་འབྱུང་བ་ནི། དེ་རྣམས་ཀྱིས་ཀྱང་ཚོགས་ཀྱི་ལམ་
དང༌། སྦྱོར་བའི་ལམ་དང་། མཐོང་བའི་ལམ་དང༌། སྒོམ་པའི་ལམ་བཞི་
བགྲོད་པས་འབྲས་བུ་བྱང་ཆུབ་རྣམ་པ་གསུམ་འབྱུང་བའི་བདག་ཉིད་ཀྱང་མཉྩ་ཡིན་
བྱ་བའོ། །འབྱུང་བ་ཆེན་པོ་ནི། འབྱུང་བ་སས་གཟུགས་སུ་སྒྲུབ་པར་བྱེད།
ཆུས་སྡུད་པར་བྱེད། མེས་སྨིན་པར་བྱེད། རླུང་གིས་བསྐྱོད་པའམ་གཡོ་འགུལ་
197



མཚན་བརྗོད་ཊིཀ།
བྱེད་པའོ། །འོ་ན་ནམ་ཀས་ཀྱང་གོ་འབྱེད་པར་བྱེད་པས་འབྱུང་བ་ལྔར་ཐལ་བྱས་
པ་ལ། ནམ་ཀ་ནི་སྤྱིར་ཁྱབ་ནས་གནས་པ་ཡིན་པས་འདིར་འབྱུང་བ་བཞི་ཞེས་
བྱའོ། །དེ་རྒྱ་ཆེ་བ་ཡིན་ལ། དེ་རྣམས་དོན་སྟོང་ཉིད་ལས་མ་འདས་པའོ། རྒྱུ་
གཅིག་པུ་ནི། ཟབ་པའོ། །ཟབ་པ་དང་རྒྱ་ཆེ་བ་དེ་དབྱེར་མེད་པའི་ངོ་བོ་ཡང་
མཉྩ་ཡིན་བྱའོ། །
ང་ནི་དྲུག་པ་སྤང་བྱ་སྤངས་པའི་མཚན་གྱི་སྒོ་ནས་བསྟོད་པ་ནི། དགེ་
སློང་ནི་བཞི་སྟེ། མིང་གི་དགེ་སློང་དང་། བརྟགས་པའི་དགེ་སློང་དང་། སློང་
བའི་དགེ་སློང་དང་། དོན་དམ་པའི་དགེ་སློང་ངོ༌། །དེ་ཡང་མིང་གི་དགེ་སློང་ནི།
སོ་སོ་སྐྱེ་བོ་རྣམས་ལ་དགེ་སློང་ཞེས་འབོད་དོ། །བརྟགས་པ་ནི་མཁན་པོ་དང་སློབ་
དཔོན་གྱི་གན་དུ་གསོལ་བ་དང་། གཞིའི་ལས་ཀྱི་བསླབ་པ་བྱས་ནས་བསླབ་པ་དེ་
འོར་ཞིག་བླངས་ནས་ཕྱིས་བསླབ་པ་མི་བསྲུང་བའོ། །སློང་བ་ནི་མཁན་པོ་དང་སློབ་
དཔོན་གྱི་གན་དུ་གསོལ་བ་དང་གཞིའི་ལས་ཀྱི་བསླབ་པ་བྱས་ནས་འདུལ་ཁྲིམས་ཇི་ལྟ་
བ་བཞིན་དུ་བསྲུང་བའོ། །འདིར་ནི་དོན་དམ་པའི་དགེ་སློང་སྟེ། ཉོན་མོངས་པ་
ཐམས་ཅད་ཀྱིས་མ་གོས་པའོ། །དགྲ་བཅོམ་ནི་ཉོན་མོངས་པའི་དགྲ་བཅོམ་པའམ།
198



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛོད་ལ་བསྟོད་པའི་ལེའུ།
འཁོར་བར་ཕྱིར་མི་ལྡོག་པས་དགྲ་བཅོམ་པའམ། རང་བཞིན་གྱི་དོན་མ་ལུས་པར་
ཤེས་པས་དགྲ་བཅོམ་པའམ། གདུལ་བྱ་རྣམས་ལ་ཇི་ལྟ་བ་བཞིན་ཆོས་སྟོན་
པས་དགྲ་བཅོམ་པའམ། དཀོན་མཆོག་གསུམ་དུ་འོས་པས་དགྲ་བཅོམ་པའམ།
འཇིག་རྟེན་པའི་ལྷ་ཚངས་པ་ལ་སོགས་པས་མཆོད་པར་འོས་པས་ན་དགྲ་བཅོམ་པ་
ཞེས་བྱའོ། །ཟག་པ་ལ་གསུམ་སྟེ། ཟག་པ་སྤང་བྱ་མི་མཐུན་པའི་ཕྱོགས་
དང་། ཟག་པ་གཉེན་པོའི་ཕྱོགས་དང་། ཟག་པ་སྤངས་པའི་འབྲས་བུའོ། །དང་
པོ་ལ་བཞི་སྟེ། ཟག་པའི་ཉེས་དམིགས་དང་། ཟག་པའི་མཚན་ཉིད་དང་།
ཟག་པའི་རྒྱུ་དང་། ཟག་པ་དངོས་སོ། །དེ་ལ་ཟག་པའི་ཉེས་དམིགས་ནི།
ཟག་པ་ནི་ཉོན་མོངས་པ་ཡིན་ལ། དེའི་ཉེས་དམིགས་ནི་ཉོན་མོངས་པ་དེ་རུལ་བ་
བཞིན་དུ་སྐྱེ་མཆེད་ཀྱི་བུ་ག་དྲུག་ནས་ཟག་པའི་ཕྱིར་རོ། །ཟག་པའི་མཚན་ཉིད་
ནི། ཟག་པ་ཞེས་བྱ་སྟེ་ཉོན་མོངས་པའོ། །ཟག་པའི་རྒྱུ་ནི། དེ་ལས་ཀྱང་འདོད་
པའི་ཟག་པ་ནི་འདོད་པའི་ཡོན་ཏན་ལྔ་ལ་བརྟེན་ནས་གཙོར་སྐྱེ་བའོ། །སྲིད་པར་ཟག་
པའི་རྒྱུ་ནི་མ་རིག་པ་ལ་བརྟེན་ནས་སྐྱེ་སྟེ། དེ་ལ་ལྷན་ཅིག་སྐྱེས་པའི་མ་རིག་པ་
དང་། ཀུན་ཏུ་བརྟགས་པའི་མ་རིག་པ་གཉིས་སོ། །མ་རིག་པ་ཟག་པའི་རྒྱུ་ནི་མ་
199



མཚན་བརྗོད་ཊཱིཀ།
།
རིག་པ་སྟེ། དེ་ཁོ་ན་ཉིད་ལ་རྨོངས་པའི་མ་རིག་པ་དང་། ཟག་བཅས་ཀྱི་མ་རིག་
པ་ཕྱི་མ་ཞིག་སྐྱེ་བ་ཡིན་ནོ། །ལྟ་བའི་ཟག་པའི་རྒྱུ་ནི་སྔོན་གྱི་མཐར་རྟོག་པའི་ལྟ་བ་
བཅོ་བརྒྱད། ཕྱི་མའི་མཐར་རྟོག་པའི་ལྟ་བ་བཞི་བཅུ་རྩ་བཞི་སྟེ། དེ་ལྟར་ལྟ་བ་
དྲུག་བཅུ་རྩ་གཉིས་སོ། །ཟག་པ་དངོས་ནི་འདོད་པའི་ཟག་པ་ཉི་ཤུ་རྩ་དགུ སྲིད་
པའི་ཟག་པ་རྫས་ཉི་ཤུ་རྩ་བརྒྱད། ལྟ་བའི་ཟག་པ་རྫས་སུམ་ཅུ་རྩ་དྲུག མ་རིག་
པའི་ཟག་པ་རྫས་ལྔ་བཅུ་རྩ་ལྔའོ། །ཟག་པའི་གཉེན་པོའི་ཕྱོགས་ལ་གཉིས་ཏེ།
(ཟད་ཅེས་པ་སྟེ།) ཐེག་ཆེན་པོའི་ལུགས་ཀྱི་ཟག་པ་ཟད་པ་དང་། ཐེག་པ་ཆུང་
ངུའི་ཟག་པ་ཟད་ལུགས་སོ། །དང་པོ་ལ་གཉིས་ཏེ། ཟག་པ་མེད་པའི་ཕུང་པོ་ལྔ་
རྣམ་པར་གཞག་པའི་སྒོ་ནས་ཟག་པ་ཟད་པ་དང་། ས་མཚམས་ཀྱི་རྣམ་པར་གཞག་
པའི་སྒོ་ནས་ཟག་པ་ཟད་པའོ། །ཟག་པ་མེད་པའི་ཕུང་པོ་ལྔ་རྣམ་པར་གཞག་པའི་
སྒོ་ནས་ཟག་པ་ཟད་པ་ནི། ཚུལ་ཁྲིམས་དང་ཏིང་ངེ་འཛིན་གྱི་ཕུང་པོས་འདོད་པའི་
ཟག་པ་ཟད་པ་དང་། ཤེས་རབ་ཀྱི་ཕུང་པོས་ལྟ་བའི་ཟག་པ་ཟད། རྣམ་པར་གྲོལ་
བའི་ཕུང་པོས་སྲིད་པའི་ཟག་པ་ཟད། རྣམ་པར་གྲོལ་བའི་ཡེ་ཤེས་མཐོང་བའི་ཕུང་
པོས་ནི་མ་རིག་པའི་ཟག་པ་ཟད། ས་མཚམས་རྣམ་པར་གཞག་པའི་སྒོ་ནས་ཟག་
200



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
་་་་，
པ་ཟད་པ་ནི། ས་དང་པོ་དང་གཉིས་པ་རྟོགས་པས་བདག་འཛིན་གྱི་ལྟ་བ་སྤངས་
པས་ལྟ་བའི་ཟག་པ་ཟད། ས་བརྒྱད་པ་དང་ས་གསུམ་པས་འདོད་པའི་ཟག་པ་ཟད།
ས་བཞི་པ་དང༌། ལྔ་པ་དང༌། དྲུག་པ་གསུམ་གྱིས་མ་རིག་པའི་ཟག་པ་ཟད།
མཐར་ཕྱིན་པའི་ལམ་གྱི་གནས་སྐབས་ཀྱི་སྤོང་བ་ཕུན་སུ་ཚོགས་པ་གཉིས་ཟུང་དུ་འབྲེལ་
བས་སྲིད་པའི་ཟག་པ་ཟད་པའོ། །ཐེག་པ་ཆུང་ངུའི་ཟག་པ་ཟད་ལུགས་གཉིས་ཏེ།
དགྲ་བཅོམ་པའི་སོ་སོར་རྟོག་པའི་ཤེས་རབ་ཀྱི་ཟག་པ་ཟད་པ་ནི། དགྲ་བཅོམ་པའི་
སོ་སོར་རྟོག་པའི་ཤེས་རབ་ཀྱིས་ཉོན་མོངས་པའི་སྲིད་པ་ཉེས་དམིགས་སུ་ཡོངས་སུ་
ཤེས་པ་དང་འདུ་བྱེད་ཀྱི་ཟག་པ་དང་བཅས་པའི་ལས་ཡོངས་སུ་ཤེས་པས་འདོད་པའི་
ཟག་པ་ཟད་དོ། །མ་རིག་པའི་རྐྱེན་གྱིས་འདུ་བྱེད་ལ་སོགས་པ་ཡོངས་སུ་ཤེས་པས་
མ་རིག་པའི་ཟག་པ་ཟད། ཕུང་པོ་ལྔ་ལ་མི་གཙང་བའི་རྫས་སུམ་ཅུ་རྩ་དྲུག་གིས་
གང་བའམ། ཡང་ན་མི་རྟག་པ་ལ་སོགས་པ་ཤེས་པས་སྲིད་པའི་ཟག་པ་ཟད། སྡུག་
བསྔལ་གྱི་བདེན་པ་ཡོངས་སུ་ཤེས་པས་ལྟ་བའི་ཟག་པ་ཟད་དོ། །བདེན་པ་བཞིའི་
ཟགཔ་ཟད་པ་ནི་སྡུག་བསྔལ་གྱི་བདེན་པ་ཤེས་པས་ལྟ་བའི་ཟག་པ་ཟད། སྡུག་
བསྔལ་གྱི་བདེན་པ་དང་ཀུན་འབྱུང་གི་བདེན་པ་སྤངས་པས་འདོད་པའི་ཟག་པ་ཟད།
201



མཚན་བརྗོད་ཊིཀ།
འགོག་པའི་བདེན་པ་མངོན་དུ་བྱས་པས་སྲིད་པའི་ཟག་པ་ཟད། ལམ་གྱི་བདེན་
པ་བསྒོམ་པས་མ་རིག་པའི་ཟག་པ་ཟད་དོ། །ཟག་པ་སྤངས་པའི་འབྲས་བུ་ནི་
འདོད་པའི་ཟག་པ་ཟད་པས་ལྷའི་བུའི་བདུད་བཅོམ། སྲིད་པའི་ཟག་པ་ཟད་པས་
འཆི་བདག་གི་བདུད་བཅོམ། མ་རིག་པའི་ཟག་པ་ཟད་པས་ཉོན་མོངས་པའི་བདུད་
བཅོམ། ལྟ་བའི་ཟག་པ་ཟད་པས་ཕུང་པོའི་བདུད་བཅོམ་པའོ། །དེ་ལྟ་བུའི་ཟག་
པ་ཟད་པའི་བདག་ཉིད་དེ་རྗེ་བཙུན་ཡིན་ཞེས་བསྟོད་དོ། །འདོད་ཆགས་འབྲལ་
བ་(ས)་ནི་ཉན་ཐོས་ཀྱི་མཐོང་སྤང་ཕྲ་རྒྱས་བརྒྱད་བཅུ་རྩ་བརྒྱད་དོ། །དེ་ཡང་སྡུག་
བསྔལ་གྱི་བདེན་པས་ཁམས་གསུམ་དུ་ཕྲ་རྒྱས་ཉི་ཤུ་རྩ་བརྒྱད་སྤོང་། ཀུན་འབྱུང་
དང་འགོག་པ་གཉིས་ཀྱིས་ཁམས་གསུམ་དུ་ཕྲ་རྒྱས་བཅུ་དགུ་བཅུ་དགུ་སྟེ་སུམ་ཅུ་རྩ་
བརྒྱད་སྤོང༌། ལམ་གྱི་བདེན་པས་ཁམས་གསུམ་དུ་ཕྲ་རྒྱས་ཉི་ཤུ་རྩ་གཉིས་སྤོང་།
དེ་ལྟར་ན་ཕྲ་རྒྱས་བརྒྱད་བཅུ་རྩ་བརྒྱད་དོ། །དེའི་སྟེང་དུ་སྒོམ་སྤང་གི་ཕྲ་རྒྱས་བཅུ་
སྤོང་སྟེ། འདོད་པའི་ཁམས་སུ་འདོད་ཆགས་དང་། ཁོང་ཁྲོ་དང་། ང་རྒྱལ་
དང༌། མ་རིག་པ་དང་བཞི་སྤོང་ངོ༌། །ཐེ་ཚོམ་ནི་སྒོམ་ལམ་ལ་མེད་པ་ཡིན་
ནོ། །ཁམས་གོང་མ་གཉིས་སུ་འདོད་ཆགས་དང་། ང་རྒྱལ་དང་། མ་རིག་
202



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
པ་གསུམ་སྤོང་སྟེ། ཁོང་ཁྲོ་ནི་ཁམས་གོང་མ་ན་མེད་དོ། །ཞི་གནས་ཀྱིས་
རྒྱུད་རླན་པ་ཡིན་པ་དང་། ཁ་ནང་དུ་བལྟས་པ་དང༌། དཀར་པོའི་ཆོས་མ་ལུས་
ཤིང་རིང་དུ་གནས་པ་ཡིན་པས་མེད་པའོ། །དེ་ལྟར་ན་འདོད་པའི་ཁམས་སུ་ཕྲ་རྒྱས་
བཞི། ཁམས་གོང་མ་གཉིས་སུ་གསུམ་གསུམ་དྲུག་སྟེ་ཕྲ་རྒྱས་བཅུ་ཐམ་
པའོ། །དེ་ལྟར་མཐོང་སྤང་གི་ཕྲ་རྒྱས་བརྒྱད་བཅུ་རྩ་བརྒྱད་དང་། སྒོམ་སྤང་གི་
བཅུ་བསྣན་པས་ཕྲ་རྒྱས་དགུ་བཅུ་རྩ་བརྒྱད་སྤངས་པས་དགྲ་བཅོམ་པའི་འབྲས་བུ་
ཐོབ་པ་ཡང་མཉྩ་ཡིན་བྱའོ། །དེ་ཉིད་ཀྱི་ཕྱིར་ན་དབང་པོ་ཐུལ་ཏེ། འདོད་པའི་
ཡོན་ཏན་ལྔའི་སྤྱོད་ཡུལ་ཐམས་ཅད་ཀྱིས་ཟིལ་གྱིས་མི་གནོན་པའི་ཕྱིར་རོ། །
ད་ནི་བདུན་པ་ལུས་ངག་ཡིད་གསུམ་གྱི་སྐྱོན་སྤངས་པའི་མཚན་གྱི་
སྒོ་ནས་བསྟོད་པ་ནི། བདེ་བ་རྙེད་པས་ནི་ལུས་ཀྱི་སྒོ་ནས་སྲོག་གཅོད་པ་དང་།
མ་བྱིན་པར་ལེན་པ་དང་། མི་ཚངས་པར་སྤྱོད་པ་སྤངས་པས་ལུས་ལ་ཟག་པ་མེད་
པའི་བདེ་བ་རྙེད་ཅེས་བྱའོ། །འཇིགས་མེད་ཐོབ་ནི་ངག་གི་མི་དགེ་བ་རྫུན་དུ་སྨྲ་
བ་དང་། ཚིག་ཕྲ་མ་དང་། ཚིག་འཁྱལ་བ་དང་། ཚིག་རྩུབ་མོ་སྤངས་པས་
སོ། །ངག་འཇིགས་པ་མེད་པ་ཐོབ་པ་ནི་གཞན་གྱིས་དྲིས་པའི་ལན་ཐེབས་པའོ། །
203



མཚན་བརྗོད་ཊིཀ།
* ''
"
*
*
**',
་
་
བསིལ་བར་གྱུར་པ་ནི་ཡིད་ཀྱི་མི་དགེ་བ་བརྣབ་སེམས་དང་། གནོད་སེམས་
དང་། ལོག་པར་ལྟ་བ་སྤངས་པས་ཡིད་ཟག་པ་མེད་པའི་བདེ་བ་དང་ལྡན་པས་
བསིལ་བར་གྱུར་ཞེས་བྱའོ། །རྟོག་པ་མེད་ནི་འཇུག་བསྡུ་བ་སྟེ། དེ་ལྟར་ན་ལུས་
ཀྱི་རྙོག་པ་དང་། ངག་གི་རྙོག་པ་དང་། ཡིད་ཀྱི་རྙོག་པ་མེད་པ་དེ་ཡང་མསྒྱུ་ཡིན་
ཞེས་བྱ་བའོ། །
ད་ནི་དེ་བཞིན་གཤེགས་པའི་རིགས་ཀྱི་རིན་པོ་ཆེའི་རིགས་ལ་ཆོས་རྣམ་པ་
བཞི་ཡོད་པ་ལས། དང་པོ་བསླབ་པ་གསུམ་ལམ་འབྲས་བུ་དང་བཅས་པའི་མཚན་
གྱི་སྒོ་ནས་བསྟོད་པ་ནི། རིག་པ་དང་ནི་ཞེས་པས་ལྷག་པ་ཤེས་རབ་ཀྱི་བསླབ་པའི་
ལྟ་བ་བསྟན། རྐང་པར་ལྡན་ཞེས་པས་ནི་ལྷག་པ་ཏིང་ངེ་འཛིན་དང་། ལྷག་པ་
ཚུལ་ཁྲིམས་ཀྱི་བསླབ་པ་བསྟན། བདེ་གཤེགས་ཀྱིས་ནི་བསླབ་པ་གསུམ་གྱི་
འབྲས་བུ་བསྟན། འཇིག་རྟེན་རིག་པའི་མཆོག་གིས་ནི་འཕྲིན་ལས་བསྟན།
བདག་གིར་མི་འཛིན་ཞེས་པའི་ཚིག་གསུམ་གྱིས་རིག་པ་ཞེས་པའི་ལྷག་པ་ཤེས་རབ་
ཀྱི་བསླབ་པ་རྒྱས་པར་བཤད། བྱ་བ་བྱས་པས་ཞེས་པའི་ཚིག་གཉིས་ཀྱིས་བསླབ་པ་
གསུམ་གྱི་ཕན་ཡོན་བསྟན། ཤེས་རབ་ཞེས་པའི་ཚིག་གཅིག་གིས་འཇུག་བསྡུ་ཞིང་
204



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
•
。
༽
གདམས་པ་བསྟན་པའོ། །
དེ་ལྟར་བསྡུས་པའི་དོན་བསྟན་ནས། ད་ནི་ཚིག་གི་དོན་དུ་བསྟན་པ་ནི།
རིག་པ་(དང་ནི)་ཞེས་པའི་ཚིག་འདིས་བོད་ཀྱི་ཇོ་བོ་བཀའ་གདམས་པ་ལ་གནོད་དེ།
བཀའ་གདམས་པ་ན་རེ། སངས་རྒྱས་པར་བྱེད་པ་ལ་ལམ་ཕྱིན་ཅི་མ་ལོག་པར་སྤྱད་
པས་ཆོག ལྟ་བ་མི་དགོས། ལྟ་བ་ཕྱིས་ལྷས་སྟོན་ཟེར། བཀའ་གདམས་པ་
ཡང་འཚང་མི་རྒྱ། དཔེར་ན་བསམ་ཡས་སུ་འགྲོ་བར་བྱེད་པ་ལ་མིག་མེད་ན་མི་
ཕྱིན་པ་བཞིན་ནོ། །རྐང་པ(ར)་ཞེས་པས་བོད་ཀྱི་ཇོ་བོ་རྫོགས་ཆེན་པ་ལ་གནོད་དེ།
རྫོགས་ཆེན་པ་ན་རེ། ལྟ་བས་ཆོག་ལམ་མི་དགོས་ཟེར་ཏེ། དེས་ཀྱང་འཚང་མི་
རྒྱ། དཔེར་ན་བསམ་ཡས་སུ་འགྲོ་བ་ལ་མིག་བདེ་ཡང་རྐང་པ་མེད་པས་བསམ་
ཡས་ཡོད་དེ་བྱས་ལ་མི་ཕྱིན། འོ་ན་བསམ་ཡས་སུ་འགྲོ་བ་ལ་ཅི་དགོས་ན་མིག་
དང་རྐང་པ་གཉིས་ཀ་དགོས་པ་བཞིན་དུ་འདིར་ལྷག་པ་ཤེས་རབ་ཀྱི་བསླབ་པ་ལྟ་བ་
མིག་དང་འདྲ་བ་དེ་དགོས། ལྷག་པ་ཏིང་ངེ་འཛིན་གྱི་བསླབ་པ་སྔགས་ཀྱི་བསྐྱེད་
རྫོགས་གཉིས་རྐང་པ་གཡས་པ་དང་འདྲ་བ་ཞིག་ཡིན། ལྷག་པ་ཚུལ་ཁྲིམས་ཀྱི་
བསླབ་པ་དམ་ཚིག་དང་སྡོམ་པ་ལ་གནས་པ་རྐང་པ་གཡོན་པ་དང་འདྲ་བ་ཞིག་ཡིན།
205



མཚན་བརྗོད་ཊིཀ།
དེ་རྣམས་དང་ལྡན་པས་འབྲས་བུ་བདེ་གཤེགས་ནི་སྒྲིབ་པ་གཉིས་དག་ཅིང་ཁམས་
གསུམ་འཁོར་བར་ཕྱིར་མི་ལྡོག་པ་སྟེ། དཔེར་ན་རིམས་ནད་ལེགས་པར་བྱང་བ་
བཞིན་ནོ། །མ་ལུས་པར་གཤེགས་པས་ན་བདེ་གཤེགས་ཏེ། དཔེར་ན་བུམ་པ་
ཡོངས་སུ་གང་བ་བཞིན་ནོ། །བདེ་གཤེགས་དེའི་འཕྲིན་ལས་ནི། འཇིག་རྟེན་
ནི་གདུལ་བྱའོ། །རིག་པ(འོད་ནི་དེའི་བསམ་པ་དང་བསྟན་པའི་ཆོས་འཆད་ཤེས་
པའོ། །དེ་ཉིད་ཀྱི་ཕྱིར་ན་མཎྜུ་ནི་མཆོག་གོ །ལྟ་བའི་རྒྱས་བཤད་ནི། ཉན་
ཐོས་ཀྱི་ལྟ་བ་གང་ཟག་ལ་བདག་མེད་པར་རྟོགས་ནས། ཆོས་ཀྱི་བདག་གཟུང་
བའི་ཡུལ་དང་། འཛིན་པའི་ཤེས་པ་གཉིས་ཏེ། གཟུང་འཛིན་ཐ་དད་དུ་འདོད་
པ་དེ་གཟུང་བའི་ཡུལ་གཅིག་དང་དུ་བྲལ་གྱིས་བཀག་པ་ནི་བདག་གིར་མི་འཛིན་
ཞེས་པའོ། །རང་སངས་རྒྱས་ཆོས་ཀྱི་ཕྱོགས་གཅིག་ལ་བདག་མེད་པར་རྟོགས་
ནས་འཛིན་པའི་སེམས་ལ་བདག་ཏུ་འཛིན་པ་བཀག་པ་ནི་ངར་མི་འཛིན་ཞེས་བྱའོ། །
དེ་ལྟར་ན་ལྟ་བ་དེ་གཉིས་ཀ་བཀག་ནས་བདེན་པ་གཉིས་ཀྱི་ཚུལ་ལ་གནས་ཏེ།
ཟབ་པ་དང་རྒྱ་ཆེ་བ་གཉིས་མེད་དུ་བསྒྲུབ་པ་ཡིན་ནོ། །འཁོར་བ(འི)་ནི་ཉེར་ལེན་
གྱི་ཕུང་པོ་ལྔའོ། །དེའི་ངེས་ཚིག་ནི་ལས་དང་ཉོན་མོངས་པས་སྦྲེལ་ཞིང་འཁྲིལ་
206



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
བས་འཁོར་བ་སྟེ། ཀུན་རྫོབ་ཏུ་མཉྫཱ་དེའི་ངོ་བོར་གནས་པའོ། །ཕ་རོལ་ནི་མྱ་
ངན་ལས་འདས་ཏེ། དངོས་པོ་མེད་པའི་ངོ་བོ་ཉིད་ཀྱི་མཐའ་ལས་འདས་པའོ། །
མཐར་སོན་པ་ནི་འཁོར་བ་སྤངས་པའི་ཕ་རོལ་ན་མྱ་ངན་འདས་པ་མི་རྙེད་དེ། མྱ་
ངན་ལས་འདས་པའི་ཕ་རོལ་ན་འཁོར་བ་མི་རྙེད། དེ་གཉིས་དབྱེར་མེད་དུ་གནས་
པའོ། །དེ་ལྟར་ཡང་དབུ་མ་ལས། མྱ་ངན་འདས་པའི་མཐའ་མ་གང་། །འཁོར་
བའི་མཐའ་ཡང་དེ་ཉིད་དོ། །དེ་གཉིས་བྱེ་བྲག་གང་གིས་ཀྱང་། །ཤིན་ཏུ་ཕྲ་བ་
ཡོད་མེད་དེ། །ཞེས་སོ། །
བསླབ་པ་གསུམ་གྱི་ཕན་ཡོན་ནི། བྱ་བ་བྱས་པས་ཞེས་པ་སྟེ། གདོན་
མི་ཟ་བར་བསླབ་པ་གསུམ་པོ་འདིས་བྱ་དགོས་པའོ། །དེས་སྐམ་སར་གནས་ནི་
མི་གནས་པའི་མྱ་ངན་ལས་འདས་པའོ། །སྐམ་ས་དེ་གང་ཞེ་ན། ཡེ་ཤེས་
འབའ་ཞིག་སྟེ། དྲི་མའམ་ཟག་པ་མེད་པ་འབའ་ཞིག་གོ །ལས་བྱུང་བ་ནི་དེ་
ལས་བྱུང་ཞིང་སྐྱེས་པའོ། །འཇུག་བསྡུས་ཤིང་གདམས་པ་ནི། ཤེས་རབ་སྟེ།
ཆོས་ཐམས་ཅད་ཀྱི་སྤྱི་དང་རང་གི་མཚན་ཉིད་རྣམ་པར་འབྱེད་པའོ། །མཚོན་ཆེན་
(རྣམ་འཇོམས་པ་》ནི་མཚོན་གྱིས་ཀྱང་དངོས་པོ་གཅོད་ཅིང་གཡུལ་ངོ་འབྱེད་པ་དང་
207



མཚན་བརྗོད་ཊིཀ།
འདྲ་བར་འདིར་ཡང་ཤེས་རབ་དེས་ཉོན་མོངས་པའི་རྣམ་རྟོག་གཅོད་པ་དང་། སྤང་
བྱ་དང་བགཉེན་པོ་ཡེ་ཤེས་གཉིས་སུ་འབྱེད་པའོ། །
ད་ནི་གཉིས་པ་བཤད་པར་བྱ་བའི་ཆོས་ཕུན་སུམ་ཚོགས་པའི་མཚན་གྱི་སྒོ་
ནས་བསྟོད་པ་ནི། དམ་ཆོས་ཞེས་པ་ལ་སོགས་པས་སྟོན་ཏེ། དེ་ལ་ཡང་དམ་
པའི་ཆོས་ཀྱི་དབྱེ་བ་དང་། ངེས་ཚིག་དང་། ལས་དང་། ཆོས་ཀྱི་ལམ་སྟོན་
པའོ། །ཆོས་ཀྱི་དབྱེ་བ་ལ་གཉིས་ཏེ། མཆོག་གི་ཆོས་དང་། ཡོན་ཏན་གྱི་ཆོས་
སོ། །ཆོས་རྒྱལ་ཞེས་པས་མཆོག་གི་ཆོས་བསྟན། དམ་ཆོས་ཞེས་པ་དང་།
ཆོས་ཀྱི་དབང་ཕྱུག་ཆོས་ཀྱི་རྒྱལ་ཞེས་པས་ཡོན་ཏན་གྱི་ཆོས་བསྟན། ཡང་དམ་
ཆོས་ཞེས་པས་ཆོས་ཀྱི་ངེས་ཚིག་བསྟན། གསལ་བར་ལྡན་ཞེས་པའི་ཚིག་ཕྱེད་
དང་གཉིས་ཀྱིས་ལས་བསྟན། ལེགས་པའི་ལམ་ཞེས་པས་དམ་པའི་ཆོས་ཀྱི་ལམ་
བསྟན་པའོ། །ཡོན་ཏན་གྱི་ཆོས་ལ་གཉིས་ཏེ། འཇིག་རྟེན་པའི་ཆོས་དང་།
འཇིག་རྟེན་ལས་འདས་པའི་ཆོས་སོ། །ཆོས་ཀྱི་དབང་ཕྱུག་ཅེས་པས་ལོ་ཀ་བའི་
ཆོས་བསྟན། དམ་ཆོས་དང་ཆོས་ཀྱི་རྒྱལ་གྱིས་འཇིག་རྟེན་ལས་འདས་པའི་ཆོས་
བསྟན། དེ་ལ་རྒྱས་པ་དང་། བསྡུས་པ་གཉིས་ཏེ། དེ་ཡང་དམ་ཆོས་ཀྱིས་
208



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
རྒྱས་པ་གསུང་རབ་ཡན་ལག་བཅུ་གཉིས་བསྟན། ཆོས་ཀྱི་རྒྱལ་གྱིས་མདོ་སྡེ་
བཅུ་གཉིས་པོ་ཐེག་པ་གསུམ་དུ་བསྡུས་ནས་བསྟན་པའོ། །
དེ་ལྟར་བསྡུས་པའི་དོན་བྱས་ནས། ཚིག་གི་དོན་ནི། དམ་པ་ཞེས་པ་
སངས་རྒྱས་དང་བྱང་ཆུབ་སེམས་དཔའ་རྣམས་སོ། །དེའི་ཆོས་ཡིན་པས་དམ་ཆོས་
ཏེ། ངེས་ཚིག་གོ །དམ་ཆོས་ནི་མདོ་སྡེ་དང་ཚིགས་སུ་བཅད་པའི་སྡེ་ལ་
སོགས་པ་གསུང་རབ་ཡན་ལག་བཅུ་གཉིས་སྟོན་པ་ཡང་མཉྩཱ་ཡིན་ནོ། །ཆོས་རྒྱལ་
ནི་ཆོས་ཀྱི་དབྱིངས་ཀྱི་རང་བཞིན་ཚིག་གིས་བརྗོད་དུ་མེད་པའོ། །དེ་ལྟར་ཡང་ཤེས་
རབ་སུམ་བརྒྱ་པ་ལས། སངས་རྒྱས་མཐོང་བར་བྱ་ཞེས་པ་ལ་སོགས་པའོ། །ཆོས་
ཀྱི་ལས་ནི་གསལ་བར་ལྡན་དེ་ཕྱིའི་མུན་པ་གླིང་བར་ལ་སོགས་པ་དང་། ནང་གི་
མུན་པ་མ་རིག་པ་ལ་སོགས་པ་ཐམས་ཅད་དོ། །འཇིག་རྟེན་ནི་གདུལ་བྱ་ཁམས་
གསུམ་གྱི་སེམས་ཅན་ནོ། །དེ་མི་ཤེས་པའི་མུན་པ་འཐིབས་པ་རྣམས་གང་ལ་གང་
འདུལ་དུ་ཆོས་སྟོན་པས་སྣང་བར་བྱེད་པའི་ཕྱིར་རོ། །དེ་ཉིད་ཀྱི་ཕྱིར་མསྒྱུ་ལ་མཆོག་
གོ །ལོ་ཀ་བའི་ཆོས་ནི་ཆོས་ཀྱི་དབང་ཕྱུག་སྟེ། དགེ་བ་བཅུའི་ལས་ཀྱི་ལམ་
གྱི་མཆོག་རྣམས་ལ་དབང་བྱེད་པའོ། །དེ་ལྟར་ཡང་དབུ་མ་ལས། མི་དགེ་ཀུན་
209



མཚན་བརྗོད་ཊིཀ།
ལ་མི་འཇུག་ཅིང་། །ཞེས་པ་ལ་སོགས་པའོ། །ཆོས་ཀྱི་རྒྱལ་ནི་ཐེག་པ་གསུམ་
གྱིས་བསྡུས་པའི་ཆོས་སྟོན་པ་ཡང་མཉྫའོ། །ལེགས་པའི་ལམ་ནི་འཇིག་རྟེན་
པའི་ལམ་ཆོས་དགེ་བ་བཅུ་སྟོན་པ་དང་། ལོ་ཀ་ལས་འདས་པའི་ཆགས་པ་དང་
བྲལ་བའི་ལམ་ཉན་ཐོས་དང་རང་བུདྡྷ་དང་ཕ་རོལ་ཏུ་ཕྱིན་པའི་ལམ་སྟོན་པའོ། །
ཆགས་པ་དང་བཅས་པའི་འདོད་ཆགས་བཞིའི་སྒོ་ནས་རྒྱུད་སྡེ་བཞིའི་ལམ་སྟོན་པ་པོ་
ཡང་མཉྩའོ། །
ད་ནི་གསུམ་པ་རང་བཞིན་གསུམ་གྱི་མཚན་གྱི་སྒོ་ནས་བསྟོད་པ་ནི། དོན་
གྲུབ་ཅེས་པ་ལ་སོགས་པས་སྟོན་ཏེ། དེ་ཡང་དོན་གྲུབ་ནི་ཕྱིའི་ཡུལ་གྱི་དོན་དང་
དེར་འཛིན་གྱི་ཤེས་པ་གཉིས་མེད་ཀྱང་རྣམ་རྟོག་གིས་སྒྲོ་བཏགས་སུ་གྲུབ་པས་ཀུན་
བརྟགས་སོ། །བསམ་པ་ནི་གཞན་དབང་རྫས་སུ་གྲུབ་པ་སྟེ། དེ་ལ་བསམ་པ་
ནི་རྣམ་པར་རྟོག་པའི་ཤེས་པ་སྟེ། གཞན་དབང་གི་ངོ་བོ་ཉིད་དོ། །ངེས་ཚིག་ནི་
རྒྱུ་དང་རྐྱེན་གྱིས་གཞན་དབང་བྱས་ཏེ་སྐྱེ་བས་སོ། །གཞན་དབང་གི་མཚན་ཉིད་ནི་
དགེ་བ་དང་མི་དགེ་བ་དང་མི་གཡོ་བའི་ལས་ཀྱིས་ཁམས་གསུམ་དུ་སྐྱེ་བའི་ལས་བྱེད་
པས་སོ། །ཀུན་ཏུ་རྟོག་པ་ནི་ཡོངས་སུ་གྲུབ་པའི་ངོ་བོ་ཉིད་དེ་སྟོང་གཞི་གཞན་
210



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
དབང་དེ་ལ་སྟོང་རྒྱུ་ཀུན་བརྟགས་ཀྱི་གཟུང་འཛིན་གཉིས་ཀྱིས་དུས་ཐམས་ཅད་དུ་
སྟོང་པས་ན་ཀུན་ཏུ་རྟོག་པ་ཐམས་ཅད་སྤངས་ཞེས་བྱའོ། །རྣམ་པར་མི་རྟོག་ནི་
ཕྱིན་ཅི་མ་ལོག་པའི་ཡོངས་སུ་གྲུབ་པ་དང་འགྱུར་བ་མེད་པའི་ཡོངས་སུ་གྲུབ་པ་གཉིས་
ཡོད་པ་ལས། འདིར་ཕྱིན་ཅི་མ་ལོག་པའི་ཡོངས་སུ་གྲུབ་པ་སྟེ། དེ་ལ་རྣམ་པར་
རྟོག་པ་མེད་པ་ཡང་མཉྙཱའོ། །དབྱིངས་ནི་འགྱུར་བ་མེད་པའི་ཡོངས་སུ་གྲུབ་པ་
སྟེ། དེ་དཀར་པོའི་ཆོས་ཐམས་ཅད་ཀྱི་འབྱུང་ས་ཡིན་པས་སོ། །མི་ཟད་ནི་
ཡོངས་གྲུབ་དེ་ལ་རྣམ་རྟོག་གང་གིས་ཀྱང་མི་ཟད་པའོ། །ཆོས་དབྱིངས་ནི་འགྱུར་
བ་མེད་པའི་ཡོངས་སུ་གྲུབ་པ་དེ་ཉིད་འཕགས་པའི་ཆོས་ཐམས་ཅད་བསྐྱེད་པའི་རྒྱུ་
ཡིན་པའི་ཕྱིར་རོ། །དམ་པ་ནི་མུ་སྟེགས་པ་དང་ཉན་ཐོས་དང་རང་བུདྡྷའི་སྟོང་ཉིད་
ལས་ཁྱད་པར་དུ་གྱུར་པའོ། །ཟད་མི་ཤེས་པ་ནི་འདུས་མ་བྱས་ཀྱི་ཆོས་ཉིད་སངས་
རྒྱས་ཀྱི་ཡོན་ཏན་ཐམས་ཅད་འབྱུང་ས་ཡང་མཉྩ་ཡིན་བྱའོ། །
ད་ནི་བཞི་པ་ཚོགས་གཉིས་བསག་པའི་མཚན་གྱི་སྒོ་ནས་བསྟོད་པ་ནི།
བསོད་ནམས་ལྡན་པ་ནི་ཚངས་པ་དང་ཁྱབ་འཇུག་གི་ཚོགས་ལམ་དང་སྦྱོར་ལམ་
གྱི་བསོད་ནམས་ཀྱང་འདི་ལ་ལྡན་བྱའོ། །བསོད་ནམས་ཚོགས་ནི་ཉན་ཐོས་དང་
211



མཚན་བརྗོད་ཊིཀ།
རང་སངས་རྒྱས་ཀྱི་ཚོགས་ལམ་དང་སྦྱོར་ལམ་ཡང་འདི་ལ་ལྡན་བྱའོ། །ཡང་ན་
བསོད་ནམས་ལྡན་ནི་སྦྱིན་གཏོང་ཚུལ་ཁྲིམས་བསྲུང་བ་ལ་སོགས་པའོ། །བསོད་
ནམས་ཚོགས་ནི་དེ་ལ་འཁོར་གསུམ་མི་དམིགས་པས་རྒྱས་ཐེབས་པ་ཡེ་ཤེས་ཀྱི་
ཚོགས་ལ་བྱའོ། །ཡེ་ཤེས་(ཡེ་ཤེས་འབྱུང་གནས་ཆེད་ནི་ཐུན་མོང་བ་མུ་སྟེགས་
དང་ཉན་ཐོས་དང་རང་སངས་རྒྱས་ཀྱི་ཡེ་ཤེས་ཀྱང་འདི་ལ་ལྡན་བྱའོ། །འོ་ན་ཐེག་པ་
ཆེན་པོ་དེ་ཡེ་ཤེས་དེ་རྣམས་དང་འདྲའམ་ཞེ་ན། ཁྱད་པར་ཆེ་སྟེ། རྟོགས་པ་ཆེ་
བ་དང་། སྙིང་རྗེ་ཆེ་བའོ། །དེ་ཡང་རྟོགས་པ་ཆེ་བ་ནི་ཆོས་ཐམས་ཅད་སེམས་སུ་
རྟོགས་ལ། སེམས་དེ་ཡང་སྟོང་པར་རྟོགས་པའོ། །དེ་ལྟར་ཡང་མདོ་སྡེ་ས་བཅུ་
པ་ལས། ཀྱེ་རྒྱལ་བའི་སྲས་དག་ཁམས་གསུམ་པོ་ནི་སེམས་ཙམ་མོ་ཞེས་
གསུངས་པའོ། །སྙིང་རྗེ་ཆེ་བ་ནི་སེམས་ཅན་ཐམས་ཅད་ལ་མི་དམིགས་པའི་སྙིང་
རྗེ་ཆེན་པོས་ཀུན་ནས་བསླང་བ་ཡིན་པའི་ཕྱིར་རོ། །
ད་ནི་དེ་བཞིན་གཤེགས་པའི་རིགས་ཀྱི་པདྨའི་རིགས་ཀྱི་མཚན་བསྟན་པ་ལ་
གསུམ་སྟེ། དང་པོ་ནི་དོན་དམ་གང་དུ་ཡང་མི་དམིགས་ཤིང་འཇུག་བསྡུ་བའི་མཚན་
གྱི་སྒོ་ནས་བསྟོད་པ་ནི། ཡེ་ཤེས་ལྡན་པ་ནི་མསྒྱུ་གཉིས་མེད་དེ་ཕྱི་རོལ་མུ་སྟེགས་
212



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
པ་དང་། ཉན་ཐོས་དང་། རང་བུདྡྷ་དང་། ཐེག་པ་ཆེན་པོའི་ཡེ་ཤེས་དེ་རྣམས་
དང་ལྡན་ཞེས་བྱའོ། །ཡང་ན་གོང་གི་རྟོགས་པ་དང་སྙིང་རྗེ་ཆེ་བས་ཁྱད་པར་དུ་
བྱས་པའི་ཡེ་ཤེས་དང་ལྡན་ཞེས་བྱའོ། །ཡོད་པ་ནི་ཀུན་རྫོབ་རྒྱ་ཆེ་བར་ཡེ་ཤེས་དེ་
རྣམས་ཡོད་པར་ཤེས་པ་ཡང་ཡིན་ལ། དོན་དམ་ཟབ་མོའི་ངོས་ནས་ཡེ་ཤེས་དེ་
རྣམས་དེའི་ངོ་བོར་ཡང་མ་གྲུབ་ཅིང་སྟོང་པས་ན་(མི་ཤེས)་ཞེས་བྱའོ། །ཚོགས་
གཉིས་ནི་བསོད་ནམས་དང་ཡེ་ཤེས་ཀྱི་ཚོགས་གཉིས་སོ། །(ཚོགས་ནི)
བསགས་པ་པོ་ནི་དེ་གཉིས་རྫོགས་པ་ཡང་མསྒྱུ་ཡིན་བྱའོ། །
ད་ནི་གཉིས་མེད་ཀྱི་དོན་དང་ལྡན་པ་ལ་ཕན་ཡོན་དང་བཅས་པའི་མཚན་
གྱི་སྒོ་ནས་བསྟོད་པར་བྱ་བ་ནི། རྟོག་པ་ནི་ཆོས་ཀྱི་དབྱིངས་ཀྱི་ཡེ་ཤེས་དེ་རང་
བཞིན་རྟག་པ་མི་འགྱུར་བ་ཞེས་ཟབ་པའོ། །ཀུན་ནི་གདུལ་བྱའོ། །རྒྱལ་ནི་
འདུལ་བར་བྱེད་པའོ། །དེ་ནི་རྒྱ་ཆེ་བའོ། །འོ་ན་ཟབ་པ་དང་རྒྱ་ཆེ་བ་ཐ་དད་པ་ཡིན་
ནམ་ཞེ་ན། རྣལ་འབྱོར་ཅན་ཏེ། དེ་གཉིས་དབྱེར་མེད་པས་སོ། །དེ་ལྟར་རྡོ་
རྗེ་རྩེ་མོ་ལས། ཆོས་རྒྱལ་ཆེན་པོ་དམ་པ་དང་། །ཟབ་པའི་ཆོས་ནི་མཆོག་གྱུར་
དང་། །ཀུན་ཤེས་ཀུན་རིག་འབྱོར་ལྡན་པ། །རྣལ་འབྱོར་ཞེས་སུ་བཤད་པ་
213



མཚན་བརྗོད་ཊིཀ།
ཡིན། །ཞེས་གསུངས་སོ། །
བསམ་གཏན་ནི་སྒོམ་ལམ་གྱི་བསམ་གཏན་བཞིའི་བདག་ཉིད་ཏིང་ངེ་
འཛིན་ལ་བགྲོད་པར་བྱ་བ་ཡང་མཉྩཱ་ཡིན་ནོ། །བསམ་བྱ་ནི་བསམ་པར་བྱ་བའི་
ཡུལ་ཆོས་ཀྱི་དབྱིངས་དང་ལྡན་པའོ། །བློ་ལྡན་ནི་ཤེས་རབ་ཀྱི་མཆོག་སྟེ། དེ་
བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྐུའི་རང་བཞིན་དུ་གྱུར་བའི་ཤེས་རབ་ཀྱི་
མཆོག་ཏུ་གྱུར་པ་ཡང་མལྕུའོ། །སོ་སོ་རང་(རིག)་ནི་ཆོས་ཉིད་སྟོང་པའི་དོན་དེ་
ཉིད་གཞན་ལ་བསྟན་དུ་མི་བཏུབ་སྟེ། ལྐུག་པའི་རྨི་ལམ་ལྟ་བུའོ། །དེ་ཉིད་ཀྱི་
ཕྱིར་ན་མི་གཡོ་བ་སྟེ་རྣམ་པར་རྟོག་པ་ཀུན་གྱི་སྤྱོད་ཡུལ་མ་ཡིན་པའི་ཕྱིར་རོ། །
ད་ནི་གསུམ་པ་འབྲས་བུ་སྐུ་དང་ཡེ་ཤེས་སྟོང་ཉིད་དང་བཅས་པའི་མཚན་
གྱི་སྒོ་ནས་བསྟོད་པ་ནི། མཆོག་གི་དང་པོ་ལ་སོགས་པའོ། །དེ་ཡང་མཆོག་གི་
དང་པོ་ནི་བུདྡྷའི་སའི་དང་པོར་སྟོང་ཉིད་སྙིང་རྗེ་དབྱེར་མེད་དུ་བྱུང་བའོ། །སྐུ་
གསུམ་འཆང་བ་ནི་ཆོས་སྐུ་ནམ་མཁའ་ལྟ་བུ་ལས་ལོངས་སྐུ་སྤྲིན་ལྟ་བུ་བྱུང་ངོ་། །
དེ་ལས་སྤྲུལ་སྐུ་ཆར་ལྟ་བུས་གདུལ་བྱའི་དོན་བྱེད་པ་ཡང་མཉྩའོ། །
ད་ནི་འབྲས་བུའི་གནས་ལུགས་ཤིག་གཏན་ལ་འབེབས་ཏེ། ཟབ་པ་ཇི་
214



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
བཞིན་པའི་ངོས་ནས་ཆོས་ཀྱི་དབྱིངས་སྟོང་ཉིད་སྤྲོས་པ་ཐམས་ཅད་དང་བྲལ་བར་
འདོད་ལ། རྒྱ་ཆེ་བ་ཇི་སྙེད་པའི་ཕྱོགས་ནས་རྟེན་བྱེད་པས་སྐུ་ལྔ། མཁྱེན་ཅིང་
རིག་པའི་ངོས་ནས་ཡེ་ཤེས་ལྔ། སྤྲུལ་པའི་ངོས་ནས་སངས་རྒྱས་ལྔ། ཤེས་བྱ་
ཐམས་ཅད་ལ་ཐོགས་པ་མེད་པར་གཟིགས་པའི་ངོས་ནས་སྤྱན་ལྔའོ། །དེ་ཡང་
བྱེ་མ་ལུང་པ་ན་རེ། སྐུ་ནི་ཆོས་ཀྱི་སྐུ། ཡེ་ཤེས་ནི་མེ་ལོང་ལྟ་བུའི་ཡེ་ཤེས།
སངས་རྒྱས་ནི་མི་བསྐྱོད་པ། སྤྱན་ནི་ཤའི་སྤྱན་ཏེ། དེ་ལྟར་ན་སྐུ་རེ་རེ། ཡེ་
ཤེས་རེ་རེ། བུདྡྷཱ་རེ་རེ། སྤྱན་རེ་རེ་སྦྱོར།
སྤུ་རངས་པས་ནི་གཉིས་མེད་གཅིག་པུ་ལ་སྦྱོར་ཏེ། སངས་རྒྱས་ནི་ཤེས་
བྱའི་གཤིས་དངོས་པོའི་གནས་ལུགས་ཀྱི་དོན་རྟོགས་ཤིང་ཁོང་དུ་ཆུད་པའོ། །
སྐུ་ལྔ(འི)་ནི་གཉིས་མེད་གཅིག་པོ་དེ་ལ་དབྱིངས་དང་ཡེ་ཤེས་དབྱེར་མེད་པ་ཆོས་ཀྱི་
སྐུ། གཉིས་མེད་གཅིག་པུ་ལ་མཚན་བཟང་པོ་སུམ་ཅུ་རྩ་གཉིས། དཔེ་བྱད་
བཟང་པོ་བརྒྱད་བཅུས་སྤྲས་པ་ལོངས་སྐུ། གཉིས་མེད་གཅིག་པོ་དེ་སྟོང་པ་འོད་
གསལ་བའི་སྒོ་ནས་འོད་གསལ་བའི་སྐུ། གཉིས་མེད་གཅིག་པོ་དེ་ཡེ་ཤེས་མི་
འདྲ་བར་སྨིན་པས་རྣམ་པར་སྨིན་པའི་སྐུ་དེའི་བདག་ཉིད་(ཅན)་ཀྱང་གཉིས་མེད་ཡེ་
215



མཚན་བརྗོད་ཊིཀ།
ཤེས་སེམས་དཔའ་དེ་སྐུ་ལྔར་སྤྲུལ་ནས་སེམས་ཅན་གྱི་དོན་བྱེད་པའོ། །ཁྱབ་
བདག་ནི་བརྟན་གཡོ་བའི་དངོས་པོ་ཐམས་ཅད་ལ་ཁྱབ་པས་སོ། །ཡེ་ཤེས་ལྔ་ནི་
ཡེ་ཤེས་ཞེས་ཅིའི་ཕྱིར་བྱ་ཞེ་ན། མཁྱེན་ཅིང་རིག་པའི་ངོས་ནས་ཡེ་ཤེས་ལྔ་
སྟེ། གཉིས་མེད་གཅིག་པོ་དེ་གསལ་ལ་རྟོག་པ་མེད་པས་མེ་ལོང་ལྟ་བུའི་ཡེ་ཤེས།
གཉིས་མེད་གཅིག་པོ་དེ་མཉམ་རྒྱུ་གསུམ་མཉམ་པ་གཅིག་ཏུ་རོ་གཅིག་པས་མཉམ་
པ་ཉིད་ཀྱི་ཡེ་ཤེས། གཉིས་མེད་གཅིག་པོ་དེ་ལ་ཆོས་ཅན་སོ་སོར་ཕྱེ་ནས་ཆོས་ཉིད་
སོ་སོར་རྟོགས་པས་སོ་སོར་རྟོགས་པའི་ཡེ་ཤེས། གཉིས་མེད་གཅིག་པོ་དེ་ལ་
འབད་རྩོལ་གང་ཡང་མི་མངའ་བས་སེམས་ཅན་གྱི་དོན་འབྱུང་བའི་སྒོ་ནས་བྱ་བ་གྲུབ་
པའི་ཡེ་ཤེས། གཉིས་མེད་གཅིག་པོ་དེས་ཆོས་ཀྱི་དབྱིངས་སྟོང་པ་ཉིད་ལ་དོན་བློ་
ཅོག་འཇོག་ཏུ་བསྒོམ་པའི་ངོས་ནས་ཆོས་ཀྱི་དབྱིངས་ཀྱི་ཡེ་ཤེས་ཏེ། ཡེ་ཤེས་ལྔ་
ཡི་བདག་ཉིད་ཀྱང་མསྒྱུ་ཡིན་པས་བདག་ཅེས་བྱའོ། །སངས་རྒྱས་ལྔ་(བདག)་
ནི་སྤྲུལ་པའི་ངོས་ནས་སངས་རྒྱས་ལྔ་སྟེ། གཉིས་མེད་གཅིག་པོ་དེ་ལས་གཟུང་
འཛིན་གྱི་རྣམ་རྟོག་གིས་མི་བསྐྱོད་པས་མི་བསྐྱོད་པ། གཉིས་མེད་གཅིག་པོ་དེ་ལས་
དགོས་འདོད་ཐམས་ཅད་འབྱུང་བས་རིན་ཆེན་འབྱུང་ལྡན། གཉིས་མེད་གཅིག་
216



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
པོ་དེས་སྤྲོས་པ་ཐམས་ཅད་གཅོད་པའི་སྒོ་ནས་སྣང་བ་མཐའ་ཡས། གཉིས་
མེད་གཅིག་པོ་དེས་འདོད་པའི་དོན་ཐམས་ཅད་གྲུབ་པའི་སྒོ་ནས་དོན་ཡོད་གྲུབ་པ།
གཉིས་མེད་གཅིག་པོ་དེ་ལས་རྣམ་པ་སྣ་ཚོགས་སུ་སྣང་ཞིང་ཤར་བའི་སྒོ་ནས་རྣམ་
པར་སྣང་མཛད་དོ། །ཅོད་པན་(ཅན)་ནི་ས་ལ་གནས་པའི་བྱང་ཆུབ་སེམས་དཔའ་
ལ་རིགས་ལྔའི་དབུ་རྒྱན་མཛད་པའོ། །སྤྱན་ལྔ་ནི་གཉིས་མེད་གཅིག་པོ་དེས་གླིང་
གཅིག་གི་བར་དུ་མཐོང་བ་དེ་ཤའི་སྤྱན། གཉིས་མེད་གཅིག་པོ་དེས་སེམས་ཅན་
ཐམས་ཅད་ཀྱི་འཆི་འཕོ་དང་སྐྱེ་བ་ཤེས་པས་ལྷའི་སྤྱན། གཉིས་མེད་གཅིག་པོ་དེས་
རྣམ་པར་མི་རྟོག་པའི་ཆོས་ཉིད་ཀྱི་དོན་ཤེས་པས་ཤེས་རབ་ཀྱི་སྤྱན། གཉིས་མེད་
གཅིག་པོ་དེས་འཕགས་པ་རྣམས་ཀྱི་རྒྱུད་ཤེས་པས་ཆོས་ཀྱི་སྤྱན། གཉིས་མེད་གཅིག་
པོ་དེས་ཟག་པ་དང་བཅས་པ་དང་། ཟག་པ་མེད་པའི་ཆོས་ཐམས་ཅད་ཤེས་པས་
སངས་རྒྱས་ཀྱི་སྤྱན་ནོ། །ཆགས་པ་མེད་པ་(འཆང)་ནི་ཆོས་ཐམས་ཅད་ལ་ཐོགས་
ཆགས་མེད་པར་གཟིགས་པའོ། །སངས་རྒྱས་ཐམས་ཅད་བསྐྱེད་པ་པོ་ནི། དུས་
གསུམ་གྱི་སངས་རྒྱས་སུ་བྱུང་བ་ཡང་མཉྩའོ། །དེ་ལྟར་ཡང་དེ་ཉིད་འདུས་པ་ནས།
བྱུང་དང་འབྱུང་བར་འགྱུར་བ་ཡི། །དེ་བཞིན་གཤེགས་རྣམས་ཁྱོད་ལ་བརྟེན། །
217



མཚན་བརྗོད་ཊིཀ།
ཞེས་སོ། །སངས་རྒྱས་ནི་སྤོང་བ་ཕུན་སུམ་ཚོགས་པ་སྒྲིབ་པ་ཐམས་ཅད་
ལས་གྲོལ་བ་དང་། སངས་རྒྱས་ནི་ཡེ་ཤེས་ཕུན་སུ་ཚོགས་པ་ཆོས་ཐམས་ཅད་ཀྱི་
རྣམ་པ་ཆེར་མཁྱེན་པ་དང༌། གཞན་གྱི་དོན་བྱེད་པའོ། །སྲས་པོ་ནི་ཆོས་ཉིད་
སྟོང་པ་ཉིད་ལས་བྱུང་བས་བྱང་ཆུབ་སེམས་དཔའ་རྣམས་སོ། །འོ་ན་སྟོང་ཉིད་ལས་
ཉན་རང་བྱུང་བ་ཡང་སྲས་པོར་ཐལ་ལོ་ཞེ་ན། ཉན་རང་དེ་ཆོས་ཉིད་སྟོང་པ་ཉིད་ལས་
བྱུང་ཡང་སངས་རྒྱས་ཀྱི་བྱ་བ་མི་བྱེད་དེ། བྱང་ཆུབ་སེམས་དཔས་ནི་སངས་རྒྱས་
ཀྱི་བྱ་བ་སེམས་ཅན་གྱི་དོན་བྱེད་པའོ། །(དམ་པའི་)མཆོག་ནི་ལྷ་དང་མིའི་མངོན་
པར་འགྲོ་བ་ཐམས་ཅད་ཀྱི་ནང་ནས་མཆོག་ཏུ་གྱུར་པའོ། །ཤེས་པ་ནི་ཆོས་སྤྱི་
དང་རང་གི་མཚན་ཉིད་དུ་ཐམས་ཅད་ཕྱེ་བས་གང་ཟག་དང་ཆོས་ཀྱི་བདག་གིས་སྟོང་
པའོ། །སྲིད་འབྱུང་ནི་ཟག་པ་མེད་པའི་ཕུང་པོ་ལྔར་ཡང་མསྒྱུ་དེ་བྱུང་བའོ། །སྐྱེ་
གནས་མེད་ནི་ཀུན་རྫོབ་ཏུ་ཆོས་ཐམས་ཅད་ཀྱི་འབྱུང་ས་ཡིན་ལ། དོན་དམ་དུ་རྒྱུ་
རྐྱེན་གྱིས་བསྐྱེད་པ་མེད་ཅེས་སོ། །ཆོས་ལས་འབྱུང་བ་ནི། གཉིས་མེད་
གཅིག་པོ་དེ་ལས་དཀར་པོའི་ཆོས་ཐམས་ཅད་འབྱུང་སར་གྱུར་པའོ། །སྲིད་པ་
སེལ་ནི་དཀར་པོའི་ཆོས་དེས་འཁོར་བ་ཐམས་ཅད་སེལ་བའོ། །གཅིག་པོ་ནི་གཉིས་
218



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
མེད་གཅིག་པོ་དེ་ལ་མ་རིག་པས་བར་དུ་གཅོད་དུ་མེད་པའོ། །སྲ་མཁྲེགས་ནི་
ཉོན་མོངས་པའི་དྲི་མ་མེད་པའོ། །རྡོ་རྗེའི་བདག)་ནི་རྡོ་རྗེ་ཕ་ལམ་དང་འདྲ་སྟེ་
ཕར་ལ་ཐམས་ཅད་འཇོམས་ལ་ཚུར་ལ་གང་གིས་ཀྱང་མི་ཚུགས་ཏེ། འདིར་གཉིས་
མེད་ཀྱི་ཡེ་ཤེས་དེས་ཕར་ལ་ནི་ཐམས་ཅད་འཇོམས་ཤིང་ཚུར་ལ་ནི་གང་གིས་ཀྱང་མི་ཕྱེད་
པའི་སྐུ་ཡིན་པས་སོ། །སྐྱེས་མ་ཐག་ཏུ་ནི་སེམས་ཅན་ཐམས་ཅད་ཀྱི་དོན་མཐོང་
མ་ཐག་ཏུ་སྐྱེ་བ་བཞེས་ནས་སེམས་ཅན་གྱི་དོན་བྱེད་དེ། སྐྱེ་བ་ལ་དབང་བའི་ཕྱིར་
རོ། །དེ་ཉིད་ཀྱི་ཕྱིར་ན་འགྲོ་བའི་བདག་སྟེ་གདུལ་བྱ་ཐམས་ཅད་ཀྱི་གཙོ་བོར་གྱུར་
པས་ཕུན་སུ་ཚོགས་པ་ཐམས་ཅད་ཀྱི་རྟེན་དུ་གྱུར་པའོ། །ནམ་མཁའ་ལས་བྱུང་
ནི་སྟོང་ཉིད་ཡེ་ཤེས་ལས་བྱུང་བའོ། །རང་བྱུང་བ་ནི་འབད་རྩོལ་མེད་པར་གཉིས་
མེད་དེ་སྟོང་ཉིད་སྙིང་རྗེའི་སྙིང་པོ་ཅན་དུ་བྱུང་བའོ། །ཤེས་རབ་ནི་སྟོང་པའོ། །
ཡེ་ཤེས་ནི་རིག་པའོ། །མེ་(བོ)ནི་མེས་སྦྱར་མ་ལ་སོགས་པ་སྲེག་པའི་བྱ་བ་བྱེད་
པ་བཞིན་དུ། འདིར་ནམ་མཁའ་ལམ་འཁྱེར་ལ་སོགས་པའི་རྫོགས་རིམ་བསྒོམ་
པས་སྟོང་པ་དང་རིག་པ་དེ་གཉིས་ཀྱིས་ཉོན་མོངས་པའི་རྣམ་རྟོག་གི་བུད་ཤིང་བསྲེག་
པར་བྱེད་པས་མེའོ། །ཆེ་ནི་ལམ་དུ་བསྒོམ་པས་རྟགས་བརྒྱད་འབྱུང་སྟེ།
219



མཚན་བརྗོད་ཊིཀ།
འབྱུང་བ་སའི་ཡོན་ཏན་གྱིས་ལུས་སྡོད་ཚུགས། ཆུའི་ཡོན་ཏན་གྱིས་མི་སྐེམ་
པ་དང༌། མེའི་ཡོན་ཏན་གྱིས་མི་གྲང་བ་དང་། རླུང་གི་ཡོན་ཏན་གྱིས་ལྡང་ན་
ཡང་བ་དང་། ནམ་མཁའི་ཡོན་ཏན་གྱིས་ཐམས་ཅད་མེད་པ་སྙམ་དུ་འབྱུང་བ་དང་།
ཉི་མའི་ཡོན་ཏན་གྱིས་ལུས་ལ་གྲིབ་མ་མི་ཡོང་བ་དང་། ཟླ་བའི་ཡོན་ཏན་གྱིས་
ལུས་ལ་དྲི་མ་མི་ཆགས་པ་དང་། ཆོས་ཉིད་ཀྱི་ཡོན་ཏན་གྱིས་སྟོང་པ་ཉིད་ཀྱི་དོན་ཇི་
ལྟ་བ་བཞིན་དུ་ཤེས་པ་དང་། དེ་ནས་ཀྱང་བསྒོམ་པས་འབྲས་བུ་རྣམ་པ་དྲུག་
འབྱུང་སྟེ། ཡེ་ཤེས་ཆེ་བ་དང་། བརྩོན་འགྲུས་ཆེ་བ་དང་། སྟོབས་ཆེ་བ་དང་།
ལུས་མདངས་ཆེ་བ་དང་། ནུས་པ་ཆེ་བ་དང་། དབང་ཕྱུག་ཆེ་བ་སྟེ་དྲུག་གོ །དེ་
ལྟར་ན་ཡོན་ཏན་དེ་རྣམས་དང་ལྡན་པ་ཡང་རྗེ་བཙུན་ནོ། །
ད་ནི་དེ་བཞིན་གཤེགས་པའི་ལས་ཀྱི་རིགས་ལ་བསྡུས་པའི་དོན་བརྒྱད་
ཡོད་པ་ལས། དོན་དང་པོ་ཐམས་ཅད་དུ་གསལ་ཞིང་ཡེ་ཤེས་ལྔའི་མཚན་གྱི་སྒོ་
ནས་བསྟོད་པ་ནི། འོད་ཆེན་ཞེས་པ་སྟེ་ཤིན་ཏུ་རྣམ་པར་དག་པ་ཡེ་ཤེས་ཀྱི་སྒོ་ནས་
ཤེས་བྱ་ལ་གསལ་བར་བྱེད་པས་སོ། །དེས་གང་ལ་གསལ་བར་བྱེད་ཅེ་ན། རྣམ་
པར་སྣང་བར་བྱེད་ཅེས་པ་སྟེ། མ་རིག་པའི་མུན་པས་བསྒྲིབས་པའི་སེམས་ཅན་
220



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ཆེར་གསལ་བར་བྱེད་པའོ། །ཡེ་ཤེས་སྐར་མ་ནི་མེ་ལོང་ལྟ་བུའི་ཡེ་ཤེས་སོ། །
དེ་ཡང་སྐར་མ་དང་འདྲ་བར་ཡེ་ཤེས་དེས་ཤེས་བྱ་ཐམས་ཅད་ལ་གསལ་བར་ཤར་ལ་
ཤར་ཡང་ཤར་རོ་སྙམ་པའི་རྟོག་པ་མེད་པའི་ཡེ་ཤེས་དང་ལྡན་པའོ། །ལམ་མེ་
(བད་ནི་ལྡན་པའི་གཞི་བསྟན་པ་སྟེ། ཡེ་ཤེས་ལྔ་ལྡན་གྱི་འཇམ་དཔལ་དེ་ལ་མཚན་
བཟང་པོ་སུམ་ཅུ་རྩ་གཉིས། དཔེ་བྱད་བཟང་པོ་བརྒྱད་བཅུ། འོད་འདོམ་གང་
བས་མཛེས་པའི་སྐུ་དང་ལྡན་པ་ཡང་མའོ། །འགྲོ་བའི)་ནི་གདུལ་བྱ་ཁམས་
གསུམ་གྱི་སེམས་ཅན་ནོ། །མར་མེ་ནི་མར་མེ་དང་འདྲ་སྟེ། གཉིས་མེད་ཡེ་
ཤེས་གསལ་བར་བྱེད་པའོ། །ཆོས་ཅན་སོ་སོར་ཕྱེ་ནས་ཆོས་ཉིད་སོ་སོར་རྟོགས་
པས་འགྲོ་བ་ཐམས་ཅད་གསལ་བར་སྟོན་པའི་ཡེ་ཤེས་སོ། །ཡེ་ཤེས་སྒྲོན་ནི་
མཉམ་པ་ཉིད་ཀྱི་ཡེ་ཤེས་ལ་མཉམ་རྒྱུ་གསུམ་མཉམ་ས་གཅིག་ཏུ་རོ་གཅིག་པར་
གསལ་བར་བྱེད་པ་ཡང་མསྨྱུའོ། །གཟི་བརྗིད་ཆེན་པོ་ནི་བྱ་བ་ནན་ཏན་གྱི་ཡེ་ཤེས་
ཅིའི་ཕྱིར་གཟི་བརྗིད་ན། བྱ་བ་ནན་ཏན་གྱི་བྱིན་རླབས་སམ་གཟི་བརྗིད་
ཀྱིས་སྤྲུལ་སྐུ་སྣ་ཚོགས་ལྷུན་གྲུབ་ཏུ་འབྱུང་བས་སོ། །ཆོས་ཀྱི་དབྱིངས་ཀྱི་ཡེ་ཤེས་
221



མཚན་བརྗོད་ཊིཀ།
ལ་འོད་གསལ་བ་ཞེས་བྱ་སྟེ། དེ་ཡང་སྤྲོས་པ་ཐམས་ཅད་དང་བྲལ་བའོ། །
ད་ནི་གཉིས་པ་དཀྱིལ་འཁོར་བཞིའི་བདག་ཉིད་དུ་སྣང་བའི་མཚན་གྱི་སྒོ་
ནས་བསྟོད་པ་ནི། སྔགས་མཆོག་སྟེ་ཧཱུཾ་མཛོད་བསྐྱེད་པའི་ས་བོན་དུ་བྱུང་བའོ། །
དེས་ཀྱང་གདུལ་བྱའི་ཡིད་སྐྱོབ་པར་བྱེད་པས་སྔགས་མཆོག་གོ །སྔགས་
(བདག)་ནི་ཞེ་སྡང་ཅན་འདུལ་བ་ལ་ཁམས་གསུམ་རྣམ་རྒྱལ་གྱི་ཕྱག་རྒྱ་ཆེན་པོའི་
དལ་དུ་སྤྲུལ་ནས་ཞེ་སྡང་ཅན་འདུལ་བར་བྱེད་པ་ཡང་མཉྩའོ། །རིག་ནི་མ་རིག་པ་
ལས་བཟློག་པའོ། །སྔགས་ནི་གདུལ་བྱའི་ཡིད་སྡུག་བསྔལ་ལས་སྐྱོབ་པའོ། །
རྒྱལ་ནི་ཁམས་གསུམ་རྣམ་རྒྱལ་གྱི་གཟུངས་ཀྱི་ད་ལ་ཡིས་གདུལ་བྱ་འདུལ་ཞིང་
དེར་སྟོན་པའོ། །གསང་སྔགས་ནི་གདུལ་བྱའི་ཡིད་སྐྱོབ་པས་སོ། །རྒྱལ་
པོ་ནི་སྤང་བྱ་གཟིལ་གྱིས་གནོན་པ་སྟེ། ཁམས་གསུམ་རྣམ་རྒྱལ་གྱི་ད་ལ་ཡིས་
འདུལ་བ་ལ་རྗེ་བཙུན་ཉིད་དེར་སྤྲུལ་ཞིང་འདུལ་བ་ཡང་མལྕུའོ། །དོན་ཆེན་བྱེད་
ནི་སེམས་ཅན་ཐམས་ཅད་མཆོད་པའི་འཕྲིན་ལས་ལ་སྦྱོར་བར་བྱེད་པའོ། །དེ་ཡང་
ཁམས་གསུམ་རྣམ་རྒྱལ་གྱི་ལས་ཀྱི་དཀྱིལ་འཁོར་དུ་སྤྲུལ་པའོ། །
ད་ནི་གསུམ་པ་སྐུའི་ཡོན་ཏན་དང་ཟབ་པ་དང་རྒྱ་ཆེ་བའི་མཚན་གྱི་སྒོ་ནས་
222



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
.
.， ，་，་
་་་་་
བསྟོད་དེ། གཙུག་ཏོར་ཆེན་པོ་ནི་དེ་བཞིན་གཤེགས་པ་ཐམས་ཅད་ཀྱི་སྐུའི་
གསང་བ་སྟེ། ཏ་ཐཱ་ཐམས་ཅད་ཀྱི་དབུ་ལྟ་བས་ཆོག་མི་ངོམས་པར་འབྱུང་བ་ཡང་
མཉྩཱའོ། །རྨད་བྱུང་གཙུག་ནི་ཁམས་གསུམ་རྣམ་རྒྱལ་གཟི་བརྗིད་བསྐྱེད་
པའི་དོན་དུ་ཏ་ཐཱ་དང་བྱང་ཆུབ་སེམས་དཔའ་རྣམས་ཀྱི་ཐུགས་ཀ་ནས་འོད་ཟེར་སྤྲོ་སྟེ།
སླར་བསྡུས་ནས་ཧཱུྃ་མཛད་ཀྱི་དབུས་ཀྱི་སྟེང་དུ་རྡོ་རྗེ་གསུམ་པའི་ཚུལ་དུ་བྱུང་བས་ན་
རྨད་དུ་བྱུང་བའི་གཙུག་ཏོར་རོ། །ནམ་མཁའི་བདག་པོ་ནི་སྟོང་ཉིད་ཀྱི་མངའ་
བདག་ཏུ་ཡང་མཉྩ་ཉིད་བྱུང་བས་སོ། །སྣ་ཚོགས་སྟོན་ནི་ལོ་ཀ་དང་ལོ་ཀ་
ལས་འདས་པ་ཐམས་ཅད་ཀྱི་ལམ་དུ་མའི་ཏིང་ངེ་འཛིན་གྱི་རང་བཞིན་གྱིས་ཐེག་པ་སྣ་
ཚོགས་པར་སྟོན་པ་ཡང་མསྒྱུའོ། །
ད་ནི་བཞི་པ་སངས་རྒྱས་ཐམས་ཅད་སྟོང་ཉིད་དུ་རོ་གཅིག་ཅིང་འགྲོ་བ་རྣམས་
དགའ་བ་བསྐྱེད་པའི་མིག་དང་ལྡན་པའི་མཚན་གྱི་སྒོ་ནས་བསྟོད་དེ། སངས་རྒྱས་
ཀུན་གྱི་སྐུ་ཡི་ནི། ཏ་ཐཱ་ཐམས་ཅད་རོ་མཉམ་དུ་གྱུར་བའི་རྗེ་བཙུན་འཇམ་དཔལ་
གྱི་སྐུའོ། །དེ་ལ་རིགས་ལྔ་ལས་མཆོག་ཏུ་གྱུར་བས་ན་མཆོག་གོ །འགྲོ་ཀུན་
དགའ་བ(འི)་ནི་འགྲོ་བ་ཐམས་ཅད་ལ་དགའ་བ་བསྐྱེད་པའོ། །མིག་ནི་རྗེ་བཙུན་
223



མཚན་བརྗོད་ཊཱིཀ།
གྱི་གཉེན་པོའི་ཡེ་ཤེས་ཀྱི་ཡོན་ཏན་བླངས་པ་དང་། ཉོན་མོངས་པའི་སྐྱོན་དོར་
བའི་བར་དུ་བླང་དོར་གྱི་སྤྱན་དང་ལྡན་པས་གདུལ་བྱ་ལ་གཟིགས་པ་ཡང་མསྒྱུའོ། །
ད་ནི་ལྔ་པ་སྤྲུལ་པའི་སྐུ་བསྟན་པ་ལ་གདུལ་བྱ་ཐམས་ཅད་ཀྱི་མཆོད་བསྟོད་
ཀྱི་མཚན་གྱི་སྒོ་ནས་བསྟོད་དེ། སྣ་ཚོགས་གཟུགས་ཅན་ནི་བརྟན་པ་དང་གཡོ་
བའི་གཟུགས་ཐམས་ཅད་དུ་སྟོན་པའོ། །གཟུགས་སྣ་ཚོགས་སུ་སྟོན་པ་དང་གང་
ལ་གང་འདུལ་བ་ལ་སྔགས་དང་ཕྱག་རྒྱ་དང་མངོན་པར་རྟོགས་པའི་རིམ་པ་དང་དཀྱིལ་
འཁོར་ལ་སོགས་པ་བསྐྱེད་པར་བྱེད་པས་བསྐྱེད་པ་པོ་ཞེས་བྱའོ། །དྲང་སྲོང་ནི་
གདུལ་བྱའི་ལམ་སྲོང་ཞིང་མི་བསླུ་བའོ། །ཆེ་དགུས་ནི་དྲང་སྲོང་སྟེ། འབའ་
ཞིག་གིས་ཞེས་སོ། །མཆོད་ཅིང་ནི་ལོ་ཀ་བའི་ལྷ་ཚངས་པ་ལ་སོགས་པ་དང་།
ལོ་ཀ་ལས་འདས་པའི་ཉན་ཐོས་དང་། རང་བུདྡྷ་དང༌། བྱང་ཆུབ་སེམས་དཔའ་
ཐམས་ཅད་ཀྱིས་མཆོད་པར་བྱ་བའི་འོས་སུ་འདུག་པའོ། །བརྗོད་པ་ནི་སྐྱོན་ཐམས་
ཅད་སྤངས་ནས་ཡོན་ཏན་ཐམས་ཅད་ཀྱི་སྒོ་ནས་བསྟོད་པའོ། །
ད་ནི་དྲུག་པ་སྐུ་གསུང་ཐུགས་དང་མཚན་ཉིད་དང་བཅས་པའི་སྒོ་ནས་བསྟོད་
དེ། རིགས་གསུམ་ནི། སྐུའི་རིགས་རྣམ་སྣང་། གསུང་གི་རིགས་སྣང་
224



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
པ་
，
མཐའ། ཐུགས་ཀྱི་རིགས་མི་བསྐྱོད་པ་སྟེ། དེ་གསུམ་གྱི་གཟུགས་འཛིན་
ཅིང་འཆང་བ་ཡང་མལླའོ། །གསང་སྔགས་འཆང་ནི། འཇིག་རྟེན་པའི་སྲོག་
བསྐུལ། འཇིག་རྟེན་ལས་འདས་པ་ཐམས་ཅད་ཀྱི་ཐུགས་བསྐུལ་བར་བྱེད་པ་ཡང་
མཉྫིའོ། །དམ་ཚིག་ནི་ཆོས་ཐམས་ཅད་སྟོང་ཉིད་བྱང་ཆུབ་སེམས་སུ་རོ་གཅིག་
ཅིང་དེ་ལས་མི་འདའ་བས་སོ། །ཆེན་པོ་ནི་ཐམས་ཅད་ལ་ཁྱབ་པའོ། །གསང་
སྔགས་ནི་གདུལ་བྱའི་ཡིད་ཐམས་ཅད་ཐུགས་རྗེ་ཆེན་པོས་སྐྱོབ་པའོ། །དེ་འཛིན་
པ་ཡང་མཉྩའོ། །
ད་ནི་བདུན་པ་དཀོན་མཆོག་གསུམ་དང་ཐེག་པ་གསུམ་གྱི་མཚན་གྱི་སྒོ་
ནས་བསྟོད་དེ། གཙོ་བོ་ནི་སེམས་ཅན་ཐམས་ཅད་འཁོར་བ་ནས་འདྲེན་པར་བྱེད་
པས་སོ། །དཀོན་མཆོག་ནི་རཏྣ་སྟེ། ཡིད་བཞིན་གྱི་ནོར་བུ་རིན་པོ་ཆེ་དང་འདྲ་
བས་སོ། །དེ་ཡང་རིན་པོ་ཆེ་སྟེ། ཐོབ་པར་དཀའ་བ་དང་། རིན་ཐང་མེད་པ་
དང༌། མུན་པ་སེལ་བའོ། །དེ་ཡང་ཐོབ་པར་དཀའ་སྟེ། ལྷ་མི་རྣམས་ཀྱིས་
མི་ཐོབ་པ་འདུག་པས་དཀའ་བར་འདུག་པའོ། །རིན་ཐང་མེད་དེ་རིན་པོ་ཆེ་འདི་ལ་
འདི་ཙམ་རི་བྱ་བའི་རིན་ཐང་མེད་པའོ། །མུན་པ་སེལ་ཏེ་གླིང་བར་གྱི་མུན་པ་ཐམས་
225



མཚན་བརྗོད་ཊིཀ།
ཅད་སེལ་ནུས་པའོ། །དེ་དང་འདྲ་བར་དཀོན་མཆོག་གསུམ་པོ་འདི་ཡང་ཐོབ་པར་
དཀའ་སྟེ། ཚོགས་གཉིས་མ་བསགས་པར་མི་ཐོབ་པ་དང་། དཀོན་མཆོག་
གསུམ་པོ་ལ་རིན་ཐང་གིས་གཞལ་དུ་མེད་པ་དང་། མུན་པ་སེལ་ཏེ། ནང་གི་
རྣམ་རྟོག་གི་མུན་པ་ཐམས་ཅད་སེལ་ནུས་པའོ། །གསུམ་ནི་བུདྡྷ་དང་། ཆོས་
དང༌། དགེ་འདུན་ནོ། །དེ་ཡང་གཞུང་དཀོན་མཆོག་གསུམ་དང་། ལམ་
དཀོན་མཆོག་གསུམ་དང་། འབྲས་བུ་དཀོན་མཆོག་གསུམ་མོ། །གཞུང་ནི་
ཞུས་པའི་ལེའུ་དགེ་འདུན་དཀོན་མཆོག སླར་གསུངས་པའི་ལེའུ་སངས་རྒྱས་
དཀོན་མཆོག རྒྱུད་རྒྱས་འབྲིང་བསྡུས་གསུམ་ཆོས་དཀོན་མཆོག་གོ །ལམ་
དཀོན་མཆོག་གསུམ་ནི། བསྐྱེད་པའི་རིམ་པ་དང་། རྫོགས་པའི་རིམ་པ་ལས།
བསྐྱེད་པའི་རིམ་པའི་དཀོན་མཆོག་གསུམ་ནི། གཙོ་བོ་སུམ་བརྩེགས་སངས་རྒྱས་
དཀོན་མཆོག ཤེས་རབ་འཁོར་ལོ་ཆོས་དཀོན་མཆོག འཁོར་གྱི་ལྷ་ལྔ་བཅུ་རྩ་
གཉིས་དགེ་འདུན་དཀོན་མཆོག་གོ །རྫོགས་རིམ་གྱི་དཀོན་མཆོག་གསུམ་ནི།
ཉམས་སུ་ལེན་པའི་རྟེན་གྱི་གང་ཟག་དགེ་འདུན་དཀོན་མཆོག ཉམས་སུ་བླང་
བར་བྱ་བའི་ཆོས་ནི་ཆོས་དཀོན་མཆོག ཉམས་སུ་མྱོང་བ་སྐྱེས་པ་དེ་སངས་རྒྱས་
226



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
དཀོན་མཆོག་གོ །འབྲས་བུའི་དཀོན་མཆོག་གསུམ་ནི། རྒྱུད་ཀྱི་སྟོན་པ་
དེ་སངས་རྒྱས་དཀོན་མཆོག དེས་འདུལ་བའི་འཁོར་དགེ་འདུན་དཀོན་མཆོག
བཤད་པར་བྱ་བའི་ཆོས་དེ་ཆོས་དཀོན་མཆོག་སྟེ་དེ་དག་ཐམས་ཅད་ཀྱི་དོན་(འཛིན་
པ)་ཡང་མཉྩཱ་ཡིན་ནོ། །ཐེག་པ་མཆོག་གསུམ་ནི། ཉན་ཐོས་ཀྱི་ཐེག་པ་
དང་། རང་སངས་རྒྱས་དང་། ཐེག་པ་ཆེན་པོའོ། །སྟོན་པ་པོ་ནི་གདུལ་བྱ་
རྣམས་ཀྱི་རིགས་ཀྱི་བསམ་པ་དང་། དབང་པོ་ནི་བག་ལ་ཉལ་བ་ཇི་ལྟ་བ་ཤེས་ནས་
དེ་དང་དེའི་ཆོས་སྟོན་པར་བྱེད་པའོ། །ཅིའི་ཕྱིར་མཆོག་ན་རིགས་དང་བག་ལ་ཉལ་
ལ་སོགས་པ་མཁྱེན་པའི་སྒོ་ནས་ཆོས་སྟོན་པའོ། །
ད་ནི་བརྒྱད་པ་བྱང་ཆུབ་སེམས་རྡོ་རྗེ་དང་འཇིག་རྟེན་རྣམ་རྒྱལ་དང་སྒོ་བ་
བཞིའི་མཚན་གྱི་སྒོ་ནས་བསྟོད་དེ། དོན་ཡོད་ནི་འབྲས་བུའོ། །ཞགས་པ་
ནི་བྱང་སེམས་རྡོ་རྗེས་འདུལ་བའི་གདུལ་བྱ་རྣམས་ལ་དེར་འཛིན་ཅིང་འགུགས་པར་
བྱེད་པས་ཞགས་པའོ། །རྣམ་པར་རྒྱལ་ནི་འཇམ་དཔལ་ཉིད་འཇིག་རྟེན་གསུམ་
ལས་རྣམ་པར་རྒྱལ་བའི་ཏིང་ངེ་འཛིན་དུ་སྟོན་པའོ། །འཛིན་པ་ཆེན་པོ་ནི་སྒོ་བ་
ལྕགས་སྒྲོག་གིས་འདོད་ཆགས་ཅན་གྱི་གདུལ་བྱ་སྣང་བ་མཐའ་ཡས་ཀྱི་དལ་དུ་བཅུག་
227



མཚན་བརྗོད་ཊིཀ།
ནས། དེའི་འབྲས་བུ་མ་ཐོབ་ཀྱི་བར་དུ་འཛིན་པར་བྱེད་པའོ། །རྡོ་རྗེ་ཞགས་པ་ནི་
སྒོ་བ་ཞགས་པ་སྟེ། གདུལ་བྱ་སེར་སྣ་ཅན་ཐམས་ཅད་རིན་ཆེན་འབྱུང་ལྡན་གྱི་དལ་
དུ་བཅུག་ནས་རིན་འབྱུང་གི་འབྲས་བུ་མ་ཐོབ་ཀྱི་བར་དུ་ཞགས་པས་འཆིང་བ་བཞིན་དུ་
འདིར་བཅིངས་ནས་ཞགས་པས་འཇུག་པར་བྱེད་པའོ། །རྡོ་རྗེ་ལྕགས་ཀྱུ་ནི་སྒོ་བ་
ལྕགས་ཀྱུས་གདུལ་བྱ་ཞེ་སྡང་ཅན་ཐམས་ཅད་མི་བསྐྱོད་པའི་དལ་དུ་བཅུག་ནས་དེའི་
འབྲས་བུ་མ་ཐོབ་ཀྱི་བར་དུ་འགུགས་པར་བྱེད་པའོ། །ཞགས་པ་(ཚེད་ནི་སྒོ་བ་
འབེབས་པ་སྟེ། གདུལ་བྱ་ལེ་ལོ་ཅན་རྣམས་དོན་ཡོད་གྲུབ་པའི་དལ་དུ་བཅུག་ནས་
དེའི་འབྲས་བུ་མ་ཐོབ་ཀྱི་བར་དུ་མཉེས་པའི་ལས་བྱེད་པའོ། །
ད་ནི་ལེའུ་འདིའི་མན་ངག་གི་དོན་སྟོན་པ་ལ་འཇམ་དཔལ་དེ་བཞིན་གཤེགས་
པའི་རིགས་ཀྱི་ད་ལ་དེ་བསྒྲུབ་བྱར་བཞག་ནས། དེ་བསྒྲུབ་པའི་ཐབས་ལ་རྣམ་པ་
གཉིས། མཚན་རང་གི་དོན་དུ་བསྒྲུབ་པ་དང་། མཚན་གཞན་གྱི་དོན་དུ་བསྒྲུབ་
པའོ། །གཞན་དོན་ནི་དབྱེ་བ་གོང་དང་འདྲ། མཚན་རང་གི་དོན་དུ་བསྒྲུབ་པ་ལ་
གཉིས་ཏེ། རྒྱ་ཆེ་བའི་དོན་བསྐྱེད་པའི་རིམ་པའི་སྒོ་ནས་མཚན་རང་གི་དོན་དུ་བསྒྲུབ་
པ་དང་། ཟབ་མོའི་དོན་རྫོགས་པའི་རིམ་པའི་སྒོ་ནས་མཚན་རང་གི་དོན་དུ་བསྒྲུབ་
228



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
པའོ། །དེ་ལས་འདིར་ཟབ་མོའི་དོན་རྫོགས་པའི་རིམ་པའི་སྒོ་ནས་མཚན་རང་གི་
དོན་དུ་བསྒྲུབ་པ་སྟོན་ཏེ། དེ་ལ་གསུམ། སྒོམ་པ་གཙོ་བོའི་རྫོགས་རིམ་དང་།
བཟླས་པ་གཙོ་བོའི་དང་། སྦྱིན་སྲེག་གཙོ་བོའི་རྫོགས་རིམ་དང་གསུམ་ཡོད་པ་ལས།
འདིར་བཟླས་པ་གཙོ་བོའི་རྫོགས་རིམ་སྟོན། དེ་ལ་མཚན་ཆེ་བའི་ཡོན་ཏན་དུ་འདོན་
པ་དང་། མཚན་མི་རྟོག་པའི་ཡེ་ཤེས་སུ་འདོན་པ་དང་། ཟབ་མོ་གསང་སྔགས་
སུ་འདོན་པ་བྱ་བ་གསུམ་ཡོད་པ་ལས། འདིར་ཟབ་མོ་གསང་སྔགས་སུ་འདོན་པ་
སྟོན། དེ་ལ་གཉིས། མདོར་བསྡུས་སུ་འདོན་པ་དང་། རྒྱས་པར་འདོན་པ་
ལས། འདིར་རྒྱས་པར་འདོན་པ་སྟོན། དེ་ལ་གཉིས། རྒྱུད་རྫོགས་པར་འདོན་
པ་དང་། དུམ་བུར་འདོན་པ་ལས། དང་པོ་རྫོགས་པར་འདོན་པ་སྟོན། དེ་ལ་
གཉིས། རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་གདོན་
པ་དང་། རིགས་སོ་སོ་བའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་
ལས། དང་པོ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་གདོན་
པའི་དབང་དུ་བྱས་ན། རིགས་བསྡུས་པའི་གཙོ་བོ་སུམ་བརྩེགས་པ་དེས། གོང་
ལེའུ་ལྔ་པ་བཞིན་གཞལ་ཡས་ཁང་གི་ནང་དུ་ཁོ་རང་གི་མཚན་བཀོད་བཀླག དེའི་
229



མཚན་བརྗོད་ཊིཀ།
རྗེས་ལ་དེའི་ཐུགས་ཀའི་ཨ་ལས་འཇམ་དཔལ་ཏ་ཐཱའི་རིགས་ཀྱི་ལྷ་ཚོགས་སྐུ་ཕྲ་མོ་
དཔག་ཏུ་མེད་པ་སྤྲོས། ཐུན་མོང་དུ་མཛད་པ་བཅུ་གཉིས་ཁྱད་པར་དུ་གདུལ་བྱ་གཏི་
མུག་ཅན་གྱི་དོན་བྱས་ཚུར་འདུས་པ་ལས་གཞལ་ཡས་ཁང་ཕྱི་རོལ་ཁོར་ཡུག་དཀར་
པོའི་སྟེང་དུ་འདུས་པ་ལྔའམ་ཞུ་བ་ལྔ་པ་ལས་སངས་རྒྱས་རྣམ་པར་སྣང་མཛད་ཆེ་ནས།
རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་དཀར་པོར་གྱུར། དེ་ལ་དམིགས་ནས་སངས་
རྒྱས་རྣམ་པར་སྣང་མཛད་ཆེ་ནས། རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་འདོན།
དེའི་རྗེས་ལ་དེའི་ཕྱི་རོལ་གྱི་ཁོར་ཡུག་སྔོན་པོ་ལ་འཇམ་དཔལ་རྡོ་རྗེའི་རིགས་ཀྱི་མཚན།
རྡོ་རྗེ་འཇིགས་བྱེད་ནས། སྒྲ་དང་ལྡན་པ་རྣམས་ཀྱི་མཆོག་གི་བར་དུ་བཀོད་ལ་འདོན་
བྱ་བ་ཞིག་འཕྲོ་ཅན་དུ་ལུས་པ་ཡིན་ནོ། །རིགས་སོ་སོའི་རྣལ་འབྱོར་ལ་གནས་ནས་
རྒྱུད་རྫོགས་པར་འདོན་ན། དང་པོ་ཁོ་ན་རིགས་བསྡུས་པའི་གཙོ་བོ་སུམ་བརྩེགས་
པ་དེས། གོང་ལེའུ་ལྔ་པར་བསྟན་པ་བཞིན་དུ་གཙོ་བོ་སུམ་བརྩེགས་པའི་ཐུགས་
ཀའི་ཨ་ལས་འོད་སྤྲོ་བ་དང་། མཛད་པ་དང་བསྡུ་བ་དང༌། བསྡུས་ཏེ་བསྟན་པར་
འཁོད་པའི་དུས་སུ་རིགས་བསྡུས་པའི་མཚན་གཞལ་ཡས་ཁང་གི་ནང་དུ། འདི་
ལྟར་སངས་རྒྱས་བཅོམ་ལྡན་འདས་ཞེས་པ་ནས། ཐེག་པ་ཆེན་པོའི་ཚུལ་གྱི་མཆོག་
230



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ཅེས་པའི་བར་དུ་བཀོད་ལ་འདོན། དེ་ཐོན་མ་ཁད་དུ་རིགས་བསྡུས་པའི་གཙོ་བོ་སུམ་
བརྩེགས་པ་དེ་སྐད་ཅིག་གིས་སྟོང་པ་ཉིད་དུ་བསྒོམ། དེའི་ཤུལ་དུ་འཇམ་དཔལ་དེ་
བཞིན་གཤེགས་པའི་རིགས་ཀྱི་གཙོ་བོ་སུམ་བརྩེགས་པ་སྐད་ཅིག་གིས་བསྐྱེད་ལ།
དེའི་ཐུག་ཀའི་ཨ་ལས་འཇམ་དཔལ་ཏ་ཐཱ་ག་ཏའི་རིགས་ཀྱི་ལྷ་ཚོགས་ཕྱག་གཡས་
རལ་གྲི་གཡོན་འཁོར་ལོ་བསྣམས་པའི་སྐུ་ཕྲ་མོ་དཔག་ཏུ་མེད་པ་སྤྲོས་ལ་ཐུན་མོང་དུ་
མཛད་པ་བཅུ་གཉིས་བྱས། ཁྱད་པར་དུ་གདུལ་བྱ་གཏི་མུག་ཅན་གྱི་དོན་བྱས་ནས་
ཚུར་འདུས་པས་ཁོར་ཡུག་དཀར་པོའི་སྟེང་དུ་ལུས་ཨ་ལྔའི་ཞུ་བ་ལྔ་པ་ལས། སངས་
རྒྱས་རྣམ་པར་སྣང་མཛད་ཆེ་ནས། རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་མཚན་
གྱི་ཡི་གེར་གྱུར། དེ་ལ་དམིགས་ལ་འདོན། དེ་ནས་ཏ་ཐཱའི་གཙོ་བོ་སུམ་
བརྩེགས་དེ་སྟོང་པ་ཉིད་དུ་བསྒོམ། དེའི་ཤུལ་དུ་རྡོ་རྗེ་རིགས་ཀྱི་གཙོ་བོ་སུམ་བརྩེགས་
བསྐྱེད་ལ། ཁོར་ཡུག་སྔོན་པོ་ལ་བཀོད་ལ་འདོན་ཞེས་པ་འཕྲོ་ཅན་དུ་ལུས་ཏེ། དེ་
ལྟར་འཕྲོ་ཅན་རྣམ་པ་གཉིས་སོ། །གལ་ཏེ་རྒྱུད་འདི་དུམ་བུར་འདོན་ན། རྒྱུ་
མཚན་རྣམ་པ་གསུམ་གྱིས་རྒྱུད་འདི་དུམ་བུར་འདོན་ཏེ། རྟེན་གྱི་གང་ཟག་ཅིག་
གིས་དེ་བཞིན་གཤེགས་པའི་རིགས་ཀྱི་དཀྱིལ་འཁོར་འདིར་དབང་ཐོབ་ནས་ལོ་ཚེ་
231



མཚན་བརྗོད་ཊིཀ།
གཞན་ལ་སྤྱད་དུ་མི་རུང་བས་རྒྱུད་འདི་དུམ་བུར་འདོན་པ་ཡང་སྲིད། རྟེན་གྱི་གང་
ཟག་ཅིག་ཁྱད་པར་དུ་འདི་ལ་མོས་ནས་དུམ་བུར་འདོན་པ་ཡང་སྲིད། རྟེན་གྱི་གང་
ཟག་ཅིག་འཇམ་དཔལ་གྱི་རྣལ་འབྱོར་པ་ཡིན་པ་ལ་ཞི་བའི་ལས་ཤིག་བསྒྲུབ་དགོས་པ་
བྱུང་ནས་རྒྱུད་འདི་དུམ་བུར་འདོན་པ་ཡང་སྲིད། དེ་ལྟར་རྒྱུ་མཚན་རྣམ་པ་གསུམ་
གྱིས་རྒྱུད་འདི་དུམ་བུར་འདོན་ན། དང་པོ་ཁོ་ནར་གནས་ཁང་ཡིད་དུ་འོང་བའམ་
ཡིད་དུ་མཐུན་པར་སོང་། ཁྲུས་བྱས། སྟན་བདེ་བ་ལ་འདུག་ནས་བསྲུང་བའི་
འཁོར་ལོ་མདོར་བསྡུས་པ་བྱ་བ་ནས་འཇམ་དཔལ་དེ་བཞིན་གཤེགས་པ་རིགས་ཀྱི་གཞལ་
ཡས་ཁང་དེ་བཞིན་གཤེགས་པའི་རིགས་ཀྱི་གཙོ་བོ་སུམ་བརྩེགས་པའི་བར་དུ་གོང་
ལེའུ་བཞི་པར་བསྟན་པ་བཞིན་བསྒོམ་ལ། སུམ་བརྩེགས་པ་དེའི་ཐུགས་ཀའི་ཨ་
ལས་འཇམ་དཔལ་དེ་བཞིན་གཤེགས་པའི་རིགས་ཀྱི་ལྷ་སྐུ་མདོག་དཀར་པོ་གཡས་
རལ་གྲི་གཡོན་འཁོར་ལོ་བསྣམས་པའི་སྐུ་ཕྲ་མོ་དཔག་ཏུ་མེད་པ་སྤྲོས་ལ་ཐུན་མོང་དུ་
མཛད་པ་བཅུ་གཉིས་བྱས། ཁྱད་པར་དུ་གདུལ་བྱ་གཏི་མུག་ཅན་གྱི་དོན་བྱས།
ཚུར་འདུས་པ་ལས་འདུས་པ་ལྔའམ་ཞུ་བ་ལྔ་པ་ལས་མཚན་གྱི་ཡི་གེར་འགྱུར་ཏེ། དེ་
ཡང་བྱེ་མ་ལུང་པས་ནི་ལྷ་དང་མཚན་དུ་ངོ་སྦྱོར་བྱེད། སྤུ་རངས་པས་ནི་རིགས་ཆུང་
，
232



ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ།
ངུར་བཀོད་དེ། དབུས་སུ་ཏ་ཐཱའི་རིགས་ཀྱི་ཏ་ཐཱའི་མཚན། ཤར་དུ་ཏ་ཐཱའི་རྡོ་རྗེ།
ལྷོར་ཏ་ཐཱའི་རིན་པོ་ཆེ། ནུབ་ཏུ་ཏ་ཐཱའི་པདྨ། བྱང་དུ་ཏ་ཐཱའི་ལས་ཀྱི་རིགས་ཀྱི་
མཚན་དང་རྣམ་པ་ལྔར་བགོས་ཏེ། དེ་ལ་དམིགས་ནས་སངས་རྒྱས་རྣམ་པར་སྣང་
མཛད་ཆེ་ནས། རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་དམིགས་ལ་ཚར་གསུམ་
མམ་བདུན་ནམ་ཉི་ཤུ་རྩ་གཅིག་གམ་བརྒྱ་རྩ་བརྒྱད་ཀྱི་བར་དུ་འདོན། དེ་ལས་སྐྱོ་ན་
མཚན་ལ་མཚན་གྱི་བསྟོད་པ་བྱས་ནས་དངོས་གྲུབ་གཉིས་མྱུར་ཏུ་འབྱུང་བས་འདུད་
ཉི་ཤུས་བསྟོད། དེའི་རྗེས་ལ་ཐུགས་ཀ་ནས་འོད་སྤྲོས་མཚན་གྱི་ཡི་གེ་རྣམས་རྡོ་
ཁབ་ལེན་གྱིས་ཁབ་བླངས་པ་བཞིན་དུ་ཚུར་ཐུགས་ཀར་བསྡུ། རྡོ་རྗེ་ཆེན་པོ་ལ་
སོགས་པ་ཡང་ཚུར་ཐུགས་ཀར་བསྡུས་ལ་སྟོང་པ་ཉིད་དུ་བསྒོམ། སྟོང་པའི་ངང་
ལས་དང་པོའི་སངས་རྒྱས་སུ་ལངས། སྤྱོད་ལམ་ཡན་ལག་བརྒྱད་ཅི་རིགས་སུ་
བྱའོ། །འཕགས་པ་འཇམ་དཔལ་གྱི་ཊིཀ་ལས། ཆོས་ཀྱི་དབྱིངས་ཀྱི་ཡེ་ཤེས་ཀྱི་
སྒོ་ནས་རྣམ་པར་སྣང་མཛད་ལ་བསྟོད་པའི་ལེའུ་སྟེ་དྲུག་པའོ།། །།
233



མེ་ལོང་ལྟ་བུའི་ཡེ་ཤེས་ཀྱི་སྒོ་ནས་མི་བསྐྱོད་པ་ལ་བསྟོད་པའི་ལེའུ།
•
，
་
， ， . .., :
;
， •.- » ཟཆ་མ་
，
---
，
་་
ལེའུ་བདུན་པ་ལ་དགོས་པའི་དོན་ནི། གདུལ་བྱ་ཞེ་སྡང་ཅན་གྱིས་རང་གི་
དོན་དང་གཞན་གྱི་དོན་མ་ལུས་པར་བསྒྲུབ་ཏུ་འཇུག་པའོ། །བསྡུས་པའི་དོན་ལ་ལྔ་
ལས། དང་པོ་རྡོ་རྗེ་རིགས་ཀྱི་ཏ་ཐཱའི་རིགས་ཀྱི་མཚན་བཅོ་ལྔས་སྟོན། ཚིག་གི་
དོན་ནི་ཁྲོ་བོ་འདི་ཐམས་ཅད་ལ། ཁྲོ་བོའི་མིང་ཅི་ཡིན་པ་དང་། རྒྱུ་བ།ང་ལས་
གྲགས་པ་དང་། ཁྲོ་བོ་དེར་འཐད་པའི་གཞག་པ་དང་། དེའི་བདག་ཉིད་དུ་བྱུང་
བ་དེ་སུ་ཡིན་པ་དང་བཞི་བཞི་སྦྱར་རོ། །དེ་ཡང་རྡོ་རྗེ་འཇིགས་བྱེད་ནི་ཁྲོ་བོའི་མིང་
ངོ༌། །རྒྱུད་ནི་རྡོ་རྗེ་འཇིགས་བྱེད་ཀྱི་རྒྱུད་ལས་སོ། །འཐད་པ་ནི་ལྷ་དབང་
ཕྱུག་ཆེན་པོ་འདུལ་བའི་དོན་དུ་རྡོ་རྗེ་འཇིགས་བྱེད་དབུ་དགུ་པ་ཕྱག་སུམ་ཅུ་རྩ་བཞི་
པའི་སྐུར་བྱུང་བའོ། །དེའི་བདག་ཉིད་དུ་བྱུང་བ་ཡང་འཇམ་དཔལ་གཉིས་མེད་ཡེ་
ཤེས་སེམས་དཔའ་ཁྱོད་ཡིན་ཞེས་པའོ། །འཇིགས་པར་བྱེད་ཁྲོ་བོའི་མིང་ངོ་། །
རྒྱུད་རྡོ་རྗེ་འཇིགས་བྱེད་ལས་སོ། །འཐད་པ་ནི་ཁྲོ་བོ་འདི་ཡི་བ་སྤུའི་བུ་ག་ནས་སྤྲུལ་
པ་དཔག་ཏུ་མེད་པ་བཀྱེ་ནས་གདུལ་བྱ་མ་རུངས་པ་འདུལ་ཞིང་འཇིགས་པར་བྱེད་
པའོ། །དེའི་བདག་ཉིད་ཀྱང་འཇམ་དཔལ་ཡིན་ཞེས་ཀུན་ལ་སྦྱར་བར་བྱའོ། །ཁྲོ་
བོའི་རྒྱལ་པོ་མིང་། རྒྱུད་ཁྲོ་བོ་རྣམ་པར་རྒྱལ་བའི་རྒྱུད་ལས་སོ། །འཐད་པ་ནི་
235



མཚན་བརྗོད་ཊཱིཀ།
• •
3•，,
་
-
ཁྲོ་བོ་འདི་མཐོང་བ་ཙམ་གྱིས་གཞན་དག་གི་ཕྱག་མཚན་ས་ལ་འཆོར་བའོ། །
དེ་ལྟར་ཡང་ཐམས་ཅད་གསང་རྒྱུད་ནས། དེ་ནས་འཇམ་པའི་དབྱངས་ཀྱི་ནི། །
ཁྲོ་བོའི་མིང་ནི་གཤིན་རྗེ་གཤེད། །དེ་མཐོང་ན་ནི་ཁྲོ་བོ་གཞན། །ཐམས་ཅད་ཀྱི་
ནི་ལག་ཆ་འཆོར། །ཞེས་སོ། །གདོང་དྲུག་པ་ནི་མིང་། རྒྱུད་སྒྱུ་འཕྲུལ་དྲ་
བ་ལས་གསུངས། འཐད་པ་ནི་གདོང་དྲུག་ཡོད་པ་བཞིན་དུ་ཕྱག་དང་ཞབས་ཀྱང་
དོན་གྱིས་དྲུག་ཏུ་ཤེས་པར་བྱའོ། །འཇིགས་པ་ནི་མིང་། །འཐད་པ་ནི་བ་སྤུའི་
བུ་ག་ནས་ཁྲོ་བོ་དཔག་ཏུ་མེད་པ་སྤྲོས་ནས་གདུལ་བྱ་མ་རུངས་རྣམས་འཇིགས་པར་
བྱེད་པའོ། །མིག་དྲུག་པ་ནི་མིང་ངོ་། །རྒྱུད་ནི་དེ་གཉིས་ཀ་ཕྱག་ན་རྡོ་རྗེར་དབང་
བསྐུར་བའི་རྒྱུད་ལས་སོ། །འཐད་པ་ནི་སྐར་མ་སྨིན་དྲུག་བཞིན་དུ་སྨིན་མཚམས་ན་
སྤྱན་དྲུག་སྤུངས་པའི་ཚུལ་དུ་ཡོད་པའོ། །ཡག་དྲུག་ནི་མིང་ངོ༌། །རྒྱུད་ནི་རྡོ་རྗེ་
སྙིང་པོ་རྒྱན་གྱི་རྒྱུད་ལས་སོ། །འཐད་པ་ནི་ཕ་རོལ་ཏུ་ཕྱིན་པ་དྲུག་གི་རྟགས་སུ་
ཕྱག་དྲུག་དང་ལྡན་པའོ། །སྟོབས་པོ་ཆེ་ནི་མིང་ངོ༌། །རྒྱུད་རིག་པ་མཆོག་ལས་
སོ། །འཐད་པ་ནི་དུས་གསུམ་གྱི་བུདྡྷ་ཐམས་ཅད་ཀྱི་མཐུ་སྟོབས་གཅིག་ཏུ་བསྡུས་
པའི་བདག་ཉིད་དོ། །ཀེང་རུས་ནི་མིང་ངོ་། །རྒྱུད་འཁོར་ལོ་སྡོམ་པ་ལས་
236



མེ་ལོང་ལྟ་བུའི་ཡེ་ཤེས་ཀྱི་སྒོ་ནས་མི་བསྐྱོད་པ་ལ་བསྟོད་པའི་ལེའུ།
སོ། །འཐད་པ་ནི་ཧེ་རུ་ཀ་ཀེང་རུས་ཀྱི་གཟུགས་སུ་བྱུང་བས་སོ། །མཆེ་བ་
གཙིགས་པ་པོ་ནི་མིང་ངོ༌། །རྒྱུད་རྡོ་རྗེ་སྲ་འདུས་ལས་སོ། །འཐད་པ་ནི་ཞལ་
གྱི་མཆེ་བ་གཙིགས་ཤིང་གདུལ་བྱ་མ་རུངས་པ་སྡིགས་པར་བྱེད་པས་སོ། །ཧ་ལ་
ཧ་ལ་ནི་མིང་ངོ༌། །རྒྱུད་དོན་ཡོད་ཞགས་པ་ལས་སོ། །འཐད་པ་ནི་ཞལ་ནས་ཧ་
ལ་ཧ་ལ་ཞེས་པའི་སྒྲ་རྒྱུན་དུ་སྒྲོགས་པའོ། །ཡང་ན་དུག་ཧ་ལ་ཧ་ལ་འཇོམས་པས་སོ།།
གདོང་བརྒྱ་པ་ནི་མིང་ངོ༌། །རྒྱུད་རྡོ་རྗེ་རྩེ་མོ་ལས་སོ། །འཐད་པ་ནི་ཁྲོ་བོ་གདོང་
བརྒྱ་པས་འདུལ་བ་ལ་དེ་བྱུང་བའོ། །གཤིན་རྗེ་གཤེད་པོ་ནི་མིང་ངོ༌། །
རྒྱུད་གསང་བ་འདུས་པ་ལས་སོ། །འཐད་པ་ནི་ཐ་མལ་གྱི་ལས་ཀྱི་གཤིན་རྗེ་མེད་
ཅིང་འཇོམས་པར་བྱེད་པས་སོ། །བགེགས་ཀྱི་རྒྱལ་པོ་ནི་མིང་ངོ༌། །རྒྱུད་སྒྱུ་
འཕྲུལ་དྲ་བ་ལས་སོ། །འཐད་པ་ནི་བགེགས་ཚོགས་བདག་གླང་སྣ་འདུལ་ཞིང་དེ་
ལས་རྒྱལ་བས་སོ། །རྡོ་རྗེ་ཤུགས་ཅན་ནི་མིང་ངོ༌། །རྒྱུད་དམ་ཚིག་ཆེན་པོ་
བཀོད་པའི་རྒྱུད་ལས་སོ། །འཐད་པ་ནི་རྡོ་རྗེ་གཟུང་འཛིན་གྱི་རྣམ་རྟོག་གིས་མི་ཕྱེད་
ཅིང་གཉིས་སུ་མེད་པའི་དོན་དང་ལྡན་པས་འགྲོ་བའི་དོན་བྱེད་པས་ཤུགས་ཅན་
ནོ། །དེའི་བདག་ཉིད་ཏུ་བྱུང་བ་ཡང་འཇམ་དཔལ་གཉིས་མེད་ཡིན་ཞེས་བྱའོ། །
237



མཚན་བརྗོད་ཊཱིཀཱ།
•
，
་།
ད་ནི་རྡོ་རྗེའི་རིགས་ཀྱི་རྡོ་རྗེའི་རིགས་ལ་མཚན་བཅུ་བཞི་སྟོན་ཏེ། དེ་ཡང་
འཇིགས་བྱེད་པ་ནི་ཁྲོ་བོའི་མིང་ངོ༌། །རྒྱུད་ཟླ་གསང་ཐིག་ལེ་ལས་སོ། །འཐད་
པ་ནི་སྡང་བ་ཐམས་ཅད་སྐྲག་པར་བྱེད་པས་སོ། །རྡོ་(རྗེ་གྲགས་པ)་ནི་མིང་
ངོ༌། །རྒྱུད་དཔལ་གཉིས་མེད་རྣམ་པར་རྒྱལ་བ་ལས་སོ། །འཐད་པ་ནི་གཟུང་
འཛིན་གྱི་རྣམ་པར་རྟོག་པས་མི་ཕྱེད་པའི་ཡོན་ཏན་གྱི་ཁྱད་པར་གྱི་གྲགས་པ་དང་ལྡན་
པས་སོ། །རྡོ་(རྗེའི)་སྙིང་ནི་མིང་ངོ་། །རྒྱུད་ཟླ་གསང་ཐིག་ལེ་ལས་
སོ། །འཐད་པ་ནི་རྡོ་རྗེ་རིགས་ཀྱི་ཐུགས་མངའ་བས་སོ། །སྒྱུ་འཕྲུལ་རྡོ་རྗེ་ནི་
མིང་ངོ༌། །འཐད་པ་ནི་སྒྱུ་འཕྲུལ་དྲ་བའི་སྤྲུལ་པའི་རྡོ་རྗེ་ནི་གཉིས་སུ་མེད་པའི་
ཡེ་ཤེས་དང་དབྱེར་མི་ཕྱེད་པས་སོ། །གསུས་པོ་ཆེ་ནི་མིང་ངོ་། །འཐད་པ་ནི་
དབང་ཕྱུག་ཆེན་པོ་འདུལ་བའི་དོན་དུ་ཁྲོ་བོ་གསུས་ཁྱིམ་ཤིན་ཏུ་ཆེ་བར་སྟོན་པས་
སོ། །དེ་གཉིས་ཀྱང་རྒྱུད་འཇམ་དཔལ་སྒྱུ་འཕྲུལ་དྲ་བ་ཁྲི་དྲུག་སྟོང་པ་ལས་སོ། །
རྡོ་རྗེ་ལས་སྐྱེས་མིང་ངོ༌། །རྒྱུད་འབྱུང་པོ་འདུལ་བྱེད་ལས་སོ། །འཐད་པ་ནི་ཁྲོ་
བོ་འདི་རྒྱུད་རྡོ་རྗེ་ལས་བྱུང་ཞིང་དེ་ལས་སྐྱེས་པས་སོ། །རྡོ་(རྗེའི)་བདག་ནི་མིང་
ངོ༌། །རྒྱུད་རྡོ་རྗེ་ས་འོག་ལས་སོ། །འཐད་པ་ནི་རྡོ་རྗེ་རྩེ་ལྔ་པ་ཕྱག་ན་འཛིན་ཅིང་
ད
= བ
རྗེ་
238



མེ་ལོང་ལྟ་བུའི་ཡེ་ཤེས་ཀྱི་སྒོ་ནས་མི་བསྐྱོད་པ་ལ་བསྟོད་པའི་ལེའུ།
•
ཐ-
,
,
,
,་
，，་，4
ཏན
དེའི་བདག་པོར་གྱུར་པས་སོ། །རྡོ་རྗེ་སྙིང་པོ་ནི་མིང་ངོ༌། །རྒྱུད་རྡོ་རྗེ་སྙིང་པོ་
རྒྱན་གྱི་རྒྱུད་ལས་སོ། །འཐད་པ་ནི། རྡོ་རྗེ་ནི་སྟོང་པ་ཉིད། སྙིང་པོ་ནི་མི་ཕྱེད་
པ་སྟེ། བདེ་སྟོང་དབྱེར་མི་ཕྱེད་པའི་ཁྲོ་བོ་ཡིན་པས་སོ། །མཁའ་འདྲ་བ་ནི་མིང་
ངོ་། །རྒྱུད་གསང་བ་མཛོད་ཀྱི་རྒྱུད་ལས་སོ། །འཐད་པ་ནི་ནམ་མཁའ་དང་འདྲ་
བར་མི་འགྱུར་བར་གདུལ་བྱའི་དོན་བྱེད་པས་སོ། །མི་གཡོ་བ་ནི་མིང་ངོ༌། །
རྒྱུད་སྒྱུ་འཕྲུལ་དྲ་བ་ལ་སོགས་པ་ནས་སོ། །འཐད་པ་ནི་བདུད་དང་བར་དུ་གཅོད་པ་
ཐམས་ཅད་ཀྱིས་མི་འགུལ་ཞིང་མི་ལྡེག་པས་སོ། །རལ་པ་གཅིག་གིས་བསྲིངས་
ནི་མིང་ངོ༌། །རྒྱུད་རྡོ་རྗེ་ཅོད་པན་ལས་སོ། །འཐད་པ་ནི་དབུ་སྐྲ་ཐམས་ཅད་རལ་
པ་གཅིག་ཏུ་བསྒྲིལ་ནས་དབུ་ལ་ཐོད་དུ་བཅིངས་ཏེ་རྩེ་མོ་ཐུར་དུ་ཅུང་ཟད་ཕབ་པའོ། །
གླང་ཆེན་ཀོ་རློན་གོས་སུ་གྱོན་ནི་མིང་ངོ༌། །རྒྱུད་འཁོར་ལོ་བདེ་མཆོག་ལས་
སོ། །འཐད་པ་ནི་གཏི་མུག་སྤངས་པའི་བརྡར་གླང་པོ་ཆེའི་ཀོ་བ་རློན་པ་ཧེ་རུ་ཀའི་
སྟོད་གཡོགས་སུ་གྱོན་ཏེ། ཀོ་བ་རློན་པ་ཁྲག་འཛག་པས་ཐབས་ཐུགས་རྗེ་ཆེན་
པོས་སེམས་ཅན་གྱི་དོན་ལ་ཆགས་པའི་བརྡའོ། །གྲགས་ཆེན་ནི་མིང་ངོ་། །
འཐད་པ་ནི་དྲག་པོ་ཡང་ཡིན་ལ་ཆེན་པོ་ཡང་ཡིན་པ་སྟེ། གཉིས་སུ་མེད་པའི་ཡེ་
239



མཚན་བརྗོད་ཊིཀ།
ཤེས་ཀྱི་མཐུ་རྩལ་ཆེན་པོ་དང་ལྡན་པས་སོ། །ཧ་ཧ་ཞེས་སྒྲོགས་(པ)་ནི་མིང་
ངོ་། །འཐད་པ་ནི་ཁྲོ་བོ་འདི་ཡི་ཞལ་ནས་ཧ་ཧཱ་ཞེས་བྱ་བའི་གད་མོ་རྒྱུན་མི་འཆད་
པར་སྒྲོགས་པས་སོ། །ཁྲོ་བོ་དེ་གཉིས་ཀྱང་ཁྲོ་བོ་རྣམ་པར་རྒྱལ་བའི་རྒྱུད་ལས་
གྲགས་པའོ། །
ད་ནི་རྡོ་རྗེའི་རིགས་ཀྱི་རིན་པོ་ཆེའི་རིགས་ལ་མཚན་བཅུ་བཞི་སྟོན་ཏེ།
(6)ཧི་ཞེས་སྒྲོགས་ནི་མིང་ངོ་། །རྒྱུད་ཟླ་གསང་ཐིག་ལེ་ལས་སོ། །འཐད་པ་
ནི་ཁྲོ་བོ་བཞེངས་པ་དང་བཞུགས་པའི་དུས་སུ་ཞལ་ནས་ཧི་ཧཱི་ཞེས་སྒྲོགས་པར་བྱེད་
པས་སོ། །དེའི་བདག་ཉིད་དུ་བྱུང་བ་ཡང་འཇམ་དཔལ་གཉིས་མེད་ཡེ་ཤེས་སེམས་
དཔའ་ཁྱོད་ཡིན་ཞེས་སོ། །འཇིགས་པར་བྱེད་ནི་མིང་ངོ་། །རྒྱུད་ཀུན་ལས་
བསྡུས་པ་ལས་སོ། །འཐད་པ་ནི་ཁྲོ་བོ་འདིའི་བ་སྤུའི་བུ་ག་ནས་སྤྲུལ་པའི་སྐུ་དཔག་
ཏུ་མེད་པ་སྟོན་ཏེ། བགེགས་ལ་སོགས་པ་འཇིགས་པར་བྱེད་པས་སོ། །ཁྲོ་བོ་
འདི་བཞི་ནི་གསང་བ་རྒྱན་གྱི་སྡེ་བཀོད་པའི་རྒྱུད་ལས་སོ། །གད་མོ་ཆེན་པོ་ནི་
མིང་ངོ༌། །འཐད་པ་ནི་ཨ་ཏ་ཏ་ཧས་ཞེས་བྱ་བའི་བར་མ་ཆད་པའི་གད་མོ་དགོད་
པའོ། །གད་རྒྱངས་(ཅན)་ནི་མིང་ངོ་། །འཐད་པ་ནི་གད་མོ་དགོད་
240



མཚན་བརྗོད་ཊིཀ།
ལ་སྐུའི་འོད་ཟེར་གྱིས་དད་པར་བྱས་ཏེ། བདེ་བའི་ལམ་ལ་འགོད་པར་བྱེད་དོ། །
སྐལ་བ་དང་ལྡན་པའི་རིགས་རྣམས་ལ་དགེ་བའི་རྩ་བ་མ་བསྐྲུན་པ་རྣམས་བསྐྲུན་པར་
བྱས་ཏེ། བསྐྲུན་པ་རྣམས་ཡོངས་སུ་སྨིན་པར་བྱས་ཏེ་མཐོ་རིས་དང་ཐར་པ་ལ་འགོད་
པར་བྱེད་དོ། །ཉན་ཐོས་དང་རང་སངས་རྒྱས་བྱང་ཆུབ་སེམས་དཔའ་ལ་བཀོད་ལ།
བྱང་ཆུབ་སེམས་དཔའ་ནི་སངས་རྒྱས་ལ་བཀོད་པས་ན་སྟོན་པའོ། །དེ་ཉིད་ཀྱི་ཕྱིར་
འགྲོ་བའི་བླ་མ་སྟེ། འགྲོ་བ་རྣམས་ཀྱི་སློབ་དཔོན་དུ་བཞུགས་པའོ། །མཚན་གྱི་
བགོ་བ་བྱས་ན་འགྲོ་བའི་བླ་མར་གཏོགས་སོ། །
ད་ནི་ལས་ཀྱི་རིགས་ཀྱི་རིན་པོ་ཆེའི་རིགས་ལ་གསུམ་ལས། དང་པོ་ཆོས་
ཀྱི་སྦྱིན་པ་དང་བདུད་ཐམས་ཅད་བཏུལ་བའི་སྒོ་ནས་བསྟོད་པ་ནི། འཇིག་རྟེན་
ཕྱོགས་བཅུར་རབ་ཏུ་གྲགས་པ་ཆེན་པོ་དང་ལྡན་པ་ཡང་མལྷུའོ། །འོ་ན་རྒྱུ་ཅི་
ལས་གྲགས་ཤེ་ན། ཆོས་ཀྱི་སྦྱིན་བདག་ཅེས་པ་ཕྱོགས་བཅུར་ཆོས་ཀྱི་སྦྱིན་པ་
འཆད་པའི་བདག་ཉིད་དོ། །དེ་ཉིད་ཀྱི་ཕྱིར་ཆེ་བ་པོ་ཞེས་པ་གཡོ་བ་དང་མི་གཡོ་
བ་ཐམས་ཅད་དུ་ཁྱབ་ཅིང་སྤྲུལ་པས་སོ། །
འདི་ན་མར་བདུད་བཞི་ལས་རྒྱལ་བའི་བདག་ཉིད་དུ་ཡང་སྟོན་ཏེ། དེ་ཡང་



མཚན་བརྗོད་ཊིཀཱ།
པོའི་མཐུས་མྱུར་དུ་འགྲོ་བས་སོ། །དགའ་བ་ཚེ་ནི་མིང་ངོ༌། །རྒྱུད་ནོར་བུ་
གསང་བའི་ཐིག་ལེ་ལས་སོ། །འཐད་པ་ནི་ལྷ་ཞལ་སྦྱར་གྱི་ཟག་མེད་ཀྱི་བདེ་བ་ཆེན་
པོ་དང་ལྡན་པས་སོ། །རྡོ་རྗེ་ཧཱུྃ་སྟེ་ཧཱུྃ་ཞེས་སྒྲོགས་ནི་མིང་ངོ༌། །རྒྱུད་དཔལ་དེ་
ཁོ་ན་ཉིད་འདུས་པ་ལས་སོ། །འཐད་པ་ནི་ཁྲོ་བོ་ཧཱུྃ་མཛད་ཀྱིས་ལྷ་དབང་ཕྱུག་ཆེན་
པོ་འདུལ་བའི་དོན་དུ་ཧཱུྃ་མཛད་ཧཱུྃ་བཞི་པའི་བདག་ཉིད་དུ་བསྟན་པའོ། །མཚོན་དུ་
རྡོ་རྗེའི་མདའ་ཐོགས་པ་ནི་མིང་ངོ༌། །རྒྱུད་དམ་ཚིག་ཆེན་པོའི་རྒྱུད་ལས་སོ། །འཐད་
པ་ནི་ཕྱག་མཚན་དུ་རྡོ་རྗེས་མཚན་པའི་མདའ་དང་གཞུ་ཐོགས་པས་སོ། །
ད་ནི་རྡོ་རྗེའི་རིགས་ཀྱི་པདྨའི་རིགས་ཀྱི་མཚན་བཅུ་བཞི་བསྟན་ཏེ། དེ་
ཡང་རྡོ་རྗེ་རལ་གྲིས་ནི་མིང་ངོ༌། །རྒྱུད་དཔལ་སྒྱུ་འཕྲུལ་དྲ་བ་ལས་སོ། །འཐད་
པ་ནི་ཕྱག་མཚན་དུ་རྡོ་རྗེ་དང་རལ་གྲི་འཛིན་པས་སོ། །དེའི་བདག་ཉིད་དུ་བྱུང་བ་
ཡང་འཇམ་དཔལ་གཉིས་མེད་ཡེ་ཤེས་སེམས་དཔའ་ཁྱོད་ཡིན་ཞེས་སོ། །མ་ལུས་
གཅོད་ནི་མིང་ངོ་། །རྒྱུད་སྒྱུ་འཕྲུལ་དྲ་བ་ལས་སོ། །འཐད་པ་ནི་ཁྲོ་བོ་དེའི་འཕྲིན་
ལས་ཏེ། རྣམ་པར་རྟོག་པ་མ་ལུས་པར་གཅོད་པས་སོ། །ཁྲོ་བོ་འདི་གཉིས་རྣམ་
པར་སྣང་མཛད་མངོན་པར་བྱང་ཆུབ་པའི་རྒྱུད་ནས་བསྟན་ཏེ། དེ་ཡང་རྡོ་རྗེ་ཀུན་
242



མེ་ལོང་ལྟ་བུའི་ཡེ་ཤེས་ཀྱི་སྒོ་ནས་མི་བསྐྱོད་པ་ལ་བསྟོད་པའི་ལེའུ།
འཆང་ནི་མིང་ངོ༌། །འཐད་པ་ནི་ཕྱག་མཚན་དུ་རྡོ་རྗེ་རྒྱ་གྲམ་འཛིན་པས་སོ། །རྡོ་
རྗེ་ཅན་ནི་མིང་ངོ༌། །འཐད་པ་ནི་གཉིས་སུ་མེད་པའི་ཡེ་ཤེས་ཀྱི་ཁྲོ་བོ་དེ་ལ་རྣམ་
རྟོག་གིས་མི་ཕྱེད་པས་སོ། །རྡོ་རྗེ་གཅིག་པུ་ནི་མིང་ངོ༌། །རྒྱུད་དཔལ་གཉིས་
མེད་མཉམ་པ་ཉིད་རྣམ་པར་རྒྱལ་བའི་རྒྱུད་ལས་སོ། །འཐད་པ་ནི་གཉིས་མེད་ཡེ་
ཤེས་གཅིག་པུའི་རྣམ་འཕྲུལ་དུ་གྱུར་པས་སོ། །གཡུལ་སེལ་བ་ནི་མིང་ངོ་། །
རྒྱུད་འཇིག་རྟེན་གསུམ་རྣམ་པར་རྒྱལ་བ་ལས་སོ། །འཐད་པ་ནི་ཉོན་མོངས་པའི་
ཚོགས་ཀྱི་གཡུལ་ཐམས་ཅད་སེལ་བས་སོ། །ཁྲོ་བོ་འདི་གཉིས་གཤིན་རྗེ་འབུམ་
པ་རྡོ་རྗེ་འཇིགས་བྱེད་ཀྱི་རྒྱུད་ལས་སོ། །རྡོ་རྗེ་འབར་བ་མིག་མི་བཟད་ནི་མིང་
ངོ༌། །འཐད་པ་ནི་ཁྲོ་བོ་འདིའི་སྤྱན་གྱི་སྒོ་ནས་མིང་བཏགས་ཏེ། རྡོ་རྗེའི་འོད་
འབར་བ་དང་འདྲ་བའི་སྤྱན་ཟླུམ་ཞིང་མི་བཟད་པ་སྤྱན་ནས་འོད་ཟེར་རྡོ་རྗེའི་འོད་འབར་
བ་འཕྲོ་བའོ། །སྒྲ་ཡང་རྡོ་རྗེ་འབར་བ་སྟེ་ནི་མིང་ངོ༌། །འཐད་པ་ནི་ཁྲོ་བོ་འདིའི་
དབུ་སྐྲ་ལས་ཀྱང་རྡོ་རྗེའི་འོད་འབར་བ་སྤྲོས་པས་གདུལ་བྱ་གདུག་པ་ཅན་རྣམས་ཀྱི་
དོན་མཛད་པའོ། །ཁྲོ་བོ་འདི་བཞི་ཕྱག་ན་རྡོ་རྗེ་དབང་བསྐུར་བའི་རྒྱུད་ལས་གྲགས་
ཏེ། དེ་ཡང་རྡོ་རྗེ་འབེབས་པ་ནི་མིང་ངོ༌། །འཐད་པ་ནི་ཁྲོ་བོ་འདི་བསྒོམ་པས་
243



མཚན་བརྗོད་ཊིཀཱ།
ཡེ་ཤེས་འབེབས་པས་སོ། །འབེབས་པ་ཆེ་ནི་མིང་ངོ༌། །འཐད་པ་ནི་ཁྲོ་བོ་འདི་
བསྒོམ་པས་རང་དང་སྣང་བ་ཐམས་ཅད་ཟག་པ་མེད་པའི་ཡེ་ཤེས་སུ་འབེབས་
པས་སོ། །མིག་བརྒྱ་པ་(སྟེ)་ནི་མིང་ངོ་། །འཐད་པ་ནི་སྤྱན་བརྒྱ་དང་ལྡན་
པའོ། །རྡོ་རྗེ་མིག་ནི་མིང་ངོ༌། །འཐད་པ་ནི་རྡོ་རྗེ་རྩེ་གསུམ་པ་ལྟ་བུའི་སྤྱན་
མངའ་བས་སོ། །ཁྲོ་བོ་འདི་གཉིས་རྡོ་རྗེ་སྙིང་པོ་རྒྱན་གྱི་རྒྱུད་ལས་བཤད་དེ། དེ་
ཡང་ལུས་ནི་རྡོ་རྗེ་བ་སྤུ་ཅན་ནི་མིང་ངོ༌། །འཐད་པ་ནི་ཁྲོ་བོ་འདིའི་སྐུའི་བ་སྤུ་ཐམས་
ཅད་ན་རྡོ་རྗེ་རྩེ་གཅིག་པའམ་རྩེ་གསུམ་པ་ལྟ་བུའི་བ་སྤུ་མངའ་བས་སོ། །རྡོ་རྗེའི་
སྤུ་ནི་གཅིག་པུའི་ལུས་ནི་མིང་ངོ༌། །འཐད་པ་ནི་ཁྲོ་བོ་འདིའི་སྐུའི་བ་སྤུ་ཡང་
གཉིས་མེད་ཡེ་ཤེས་གཅིག་པུའི་སྤུ་དང་ལྡན་པས་སོ། །
ད་ནི་རྡོ་རྗེའི་རིགས་ཀྱི་ལས་ཀྱི་རིགས་ཀྱི་མཚན་བཅུ་བཞི་སྟོན་ཏེ། སེན་
མོ་སྐྱེས་པ་རྡོ་རྗེ་རྩེ་ནི་མིང་ངོ༌། །རྒྱུད་རྡོ་རྗེ་རྩེ་མོ་ལས་སོ། །འཐད་པ་ནི་ཁྲོ་
བོ་འདིའི་ཕྱག་དང་ཞབས་ཀྱི་སེན་མོ་སྐྱེས་པ་ཡན་ཆད་རྡོ་རྗེའི་སེན་མོ་མངའ་བས་སོ། །
དེའི་བདག་ཉིད་དུ་བྱུང་བ་ཡང་འཇམ་དཔལ་གཉིས་མེད་ཡེ་ཤེས་སེམས་དཔའ་ཁྱོད་
ཡིན་ཞེས་སོ། །རྡོ་རྗེ་སྙིང་པོ་པགས་པ་མཁྲེགས་ནི་མིང་ངོ་། །རྒྱུད་རྡོ་རྗེ་རྩེ་
244



མེ་ལོང་ལྟ་བུའི་ཡེ་ཤེས་ཀྱི་སྒོ་ནས་མི་བསྐྱོད་པ་ལ་བསྟོད་པའི་ལེའུ།
་་་༩་
མོ་ལས་སོ། །འཐད་པ་ནི་རྡོ་རྗེ་སྙིང་པོ་དང་འདྲ་བའི་སྲ་ཞིང་མཁྲེགས་པ་དང་ལྡན་
པའི་པགས་པ་མངའ་བས་སོ། །ཁྲོ་བོ་འདི་གསུམ་ཁྲོ་བོ་རྣམ་པར་རྒྱལ་བའི་སྡེ་མ་
རྒྱུད་ལས་གྲགས་ཏེ། དེ་ཡང་རྡོ་རྗེ་ཕྲེང་ཐོགས་ནི་མིང་ངོ༌། འཐད་པ་ནི་ཕྱག་
མཚན་དུ་རྡོ་རྗེས་མཚན་པའི་ཕྲེང་བ་ཐོགས་པའོ། །དཔལ་དང་ལྡན་ནི་མིང་
ངོ་། །འཐད་པ་ནི་འཕྲིན་ལས་ཀྱི་བསྐལ་པ་ཕུན་སུམ་ཚོགས་པ་དང་ལྡན་པའི་ཕྱིར་
རོ། །དེ་(རྡོ་རྗེ) རྒྱན་གྱིས་བརྒྱན་པ་(སྟེ)་ནི་མིང་ངོ༌། །འཐད་པ་ནི་ཁྲོ་བོ་
འདིའི་སྐུ་ལ་རྡོ་རྗེ་རྒྱན་གྱིས་བརྒྱན་པས་སོ། །གད་རྒྱངས་ཧ་ཧཱ་ནི་མིང་ངོ༌། །
རྒྱུད་ནི་དཔུང་བཟང་ལས་སོ། །འཐད་པ་ནི་གདུལ་བྱ་གདུག་པ་ཅན་སྤ་བཀོང་བའི་
དུས་སུ་སྐད་ཆེ་ཞིང་རིང་བ་བཟློག་པས་སོ། །ངེས་པར་སྒྲོགས་ནི་མིང་ངོ༌། །
རྒྱུད་ནི་ལེགས་པར་གྲུབ་པ་ལས་སོ། །འཐད་པ་ནི་གདུལ་བྱ་ལ་གཉིས་མེད་ཀྱི་དོན་
དེ་གོ་བར་སྟོན་པས་སོ། །ཡི་གེ་དྲུག་པ་ནི་མིང་ངོ༌། །རྒྱུད་དམ་ཚིག་ཆེན་པོ་དེ་
ཁོ་ན་ཉིད་ཀྱི་རྒྱུད་ལས་སོ། །འཐད་པ་ནི་ཨོཾ་ཝ་གི་ཤྭ་རི་མུ་ཞེས་པ་ཡི་གེ་དྲུག་དང་
ལྡན་པས་སོ། །རྡོ་རྗེ་སྒྲ་ནི་མིང་ངོ༌། །རྒྱུད་དེ་ཁོ་ན་ཉིད་བསྡུས་པ་འབུམ་པ་ལས་
སོ། །འཐད་པ་ནི་ཐོག་གི་སྒྲ་ལྟ་བུར་ཤིན་ཏུ་དྲག་པས་སོ། །འཇམ་དབྱངས་
245



མཚན་བརྗོད་ཊིཀ།
,
པ་
'''
• •
ཆེན་པོ་ནི་མིང་ངོ༌། །རྒྱུད་དཔལ་ཆོ་ག་འདུས་པ་ལས་སོ། །འཐད་པ་ནི་འཇམ་
ཞིང་མཉེན་པའི་དབྱངས་དང་ལྡན་པས་སོ། །སྒྲ་ཆེ་བ་ནི་མིང་ངོ་། །
རྒྱུད་མངོན་པ་དམ་ཚིག་རྒྱན་གྱི་རྒྱུད་ལས་སོ། །འཐད་པ་ནི་གཉིས་སུ་མེད་
པའི་ཡེ་ཤེས་ཀྱི་སྒྲ་ཆེན་པོ་དང་ལྡན་པས་སོ། །འཇིག་རྟེན་གསུམ་ན་སྒྲ་གཅིག་
པ་ནི་མིང་ངོ༌། །རྒྱུད་ཁམས་གསུམ་རྣམ་པར་རྒྱལ་བའི་རྒྱུད་གཉིས་པ་ལས་
སོ། །འཐད་པ་ནི་འཇིག་རྟེན་གསུམ་དུ་གཉིས་སུ་མེད་པའི་སྒྲ་གཅིག་ཁོ་ན་བསྒྲོག་
པས་སོ། །ནམ་མཁའི་མཐའ་(ཀླས)་སྒྲ་སྒྲོགས་པ་ནི་མིང་ངོ༌། །འཐད་པ་
ནི་རྒྱུད་འདི་གསུང་བའི་དུས་སུ་བདུད་ཀྱིས་བར་གཅོད་བྱས་པས་བཅོམ་ལྡན་འདས་
ཀྱིས་གཤིན་རྗེ་གཤེད་ལ་བདུད་ཐམས་ཅད་ཐུལ་ཅིག་ཅེས་བཀའ་བསྩལ་ཏེ། གཤིན་
རྗེ་གཤེད་ཀྱིས་ནི་རི་རབ་ཀྱི་རྩེར་ཕྱིན་ཏེ་སྒྲ་ཆེན་པོ་བསྒྲགས་པས་བདུད་ཐམས་ཅད་
ཟིལ་གྱིས་མནན་ཏེ་འཁོར་དུ་བཀོད་པའོ། །སྒྲ་དང་ལྡན་པ་རྣམས་ཀྱི་མཆོག་ནི་
མིང་ངོ༌། །འཐད་པ་ནི་གདུལ་བྱ་ཞེ་སྡང་ཅན་འདུལ་བའི་སྒྲའི་མཆོག་གོ །ཁྲོ་
བོ་དེ་གཉིས་ཀྱང་འཇམ་དཔལ་གཤིན་རྗེ་གཤེད་ཀྱི་རྒྱུད་ནས་སོ། །
མན་ངག་གི་དོན་ནི་འཇམ་དཔལ་རྡོ་རྗེ་རིགས་ཀྱི་དཀྱིལ་འཁོར་བསྒྲུབ་བྱར་
246



མེ་ལོང་ལྟ་བུའི་ཡེ་ཤེས་ཀྱི་སྒོ་ནས་མི་བསྐྱོད་པ་ལ་བསྟོད་པའི་ལེའུ།
-
-
--
བཞག་ནས། དེ་སྒྲུབ་པར་བྱེད་པའི་ཐབས་ལ་མཚན་གཞན་གྱི་དོན་དུ་བསྒྲུབ་པ་
དང་། རང་གི་དོན་དུ་བསྒྲུབ་པ་ལས་རང་དོན་སྟོན། དེ་ལ་བསྐྱེད་པའི་རིམ་པ་དང་
རྫོགས་པའི་རིམ་པ་ལས་རྫོགས་རིམ་སྟོན། དེ་ལ་སྒོམ་པ་གཙོ་བའི་རྫོགས་རིམ་
དང༌། བཟླས་པ་གཙོ་བའི་རྫོགས་རིམ་དང་། སྦྱིན་སྲེག་གཙོ་བའི་རྫོགས་རིམ་
གསུམ་ཡོད་པ་ལས། འདིར་བཟླས་པ་གཙོ་བོ་སྟོན། དེ་ལ་ཆེ་བའི་ཡོན་ཏན་དུ་
འདོན་པ་དང་། ཟབ་མོ་གསང་སྔགས་སུ་འདོན་པ་དང་། མི་རྟོག་པའི་ཡེ་ཤེས་
སུ་འདོན་པ་དང་གསུམ་ལས། འདིར་ཟབ་མོ་གསང་སྔགས་སྟོན། དེ་ལ་རྒྱས་པ་
དང་བསྡུས་པ་ལས། འདིར་རྒྱས་པའི་འདོན་པ་སྟོན། དེ་ལ་གཉིས་ལས་རྒྱུད་
རྫོགས་པར་འདོན་པ་དང་། དུམ་བུར་འདོན་པ་ལས། འདིར་རྫོགས་པར་འདོན་པ་
སྟོན། དེ་ལ་གཉིས་ལས། དང་པོ་རིགས་བསྡུས་ཀྱི་རྣལ་འབྱོར་ལ་གནས་ནས་
རྒྱུད་རྫོགས་པར་འདོན་པ་སྟོན་ཏེ། དེ་ཡང་གོང་གི་རིགས་བསྡུས་ཀྱི་མཚན་བཀླགས།
དེའི་ཕྱི་རོལ་གྱི་ཏ་ཐཱའི་རིགས་ཀྱི་མཚན་བཀླགས་ནས། རིགས་བསྡུས་ཀྱི་གཙོ་བོ་
སུམ་བརྩེགས་པའི་ཐུགས་ཀ་ནས་གསང་སྔགས་རྒྱུད་སྡེ་བཞི་ལས་གྲགས་པའི་ཁྲོ་བོ་
སྤྲོས། ཐུན་མོང་གི་མཛད་པ་བཅུ་གཉིས་བྱས། ཁྱད་པར་གྱི་མཛད་པ་གདུལ་བྱ་
247



མཚན་བརྗོད་ཊིཀ།
ཞེ་སྡང་ཅན་གྱི་དོན་བྱས་ནས་ཁྲོ་བོ་དེ་རྣམས་ཚུར་འདུས་ཏེ། ཁོར་ཡུག་སྔོན་
པོའི་སྟེང་དུ་འདུས་པ་ལས་མཚན་གྱི་ཡི་གེ་སྔོན་པོར་གྱུར་ཏེ། དེ་ལ་དམིགས་ཏེ་རྡོ་
རྗེ་འཇིགས་བྱེད་འཇིགས་པར་བྱེད་ནས་སྒྲ་དང་ལྡན་པ་རྣམས་ཀྱི་མཆོག་གི་བར་དུ་
བཀླག་པར་བྱའོ། །དེ་ནས་པདྨའི་རིགས་ཀྱི་མཚན་འཕྲོ་ཅན་དུ་ལུས་པའོ། །དེ་
ནས་རིགས་སོ་སོ་བའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་ན། རིགས་
བསྡུས་ཀྱི་མཚན་བཀླག རིགས་བསྡུས་ཀྱི་གཙོ་བོ་སྟོང་པ་ཉིད་དུ་བསྒོམ། དེའི་
ཤུལ་དུ་ཏ་ཐཱའི་གཙོ་བོ་སུམ་བརྩེགས་པ་བསྐྱེད། ཕྱི་རོལ་གྱི་ཁོར་ཡུག་དཀར་པོ་ལ་
ཏ་ཐཱའི་རིགས་ཀྱི་མཚན་བཀོད་བཀླག་ནས་སྟོང་པ་ཉིད་དུ་བསྒོམ། དེའི་ཤུལ་དུ་རྡོ་
རྗེ་རིགས་ཀྱི་སུམ་བརྩེགས་བསྐྱེད་པ་ནས་དེའི་ཐུགས་ཀ་ནས་གསང་སྔགས་རྒྱུད་སྡེ་
བཞི་ལས་གྲགས་པའི་ཁྲོ་བོ་སྤྲོས། ཐུན་མོང་གི་མཛད་པ་དང་། ཁྱད་པར་གྱི་
མཛད་པ་བྱས། ཚུར་འདུས་པ་ལས་ཕྱི་རོལ་གྱི་ཁོར་ཡུག་སྔོན་པོ་ལ་རྡོ་རྗེ་རིགས་ཀྱི་
མཚན་སྔོན་པོར་གྱུར་ཏེ། དེ་ལ་དམིགས་ནས་རྡོ་རྗེ་རིགས་ཀྱི་མཚན་བཀླག་པར་
བྱའོ། །དེ་ནས་པདྨའི་རིགས་ཀྱི་མཚན་འདོན་པ་འཕྲོ་ཅན་དུ་ལུས་པའོ། །
རྒྱུད་འདི་དུམ་བུར་འདོན་ན་རྡོ་རྗེ་རིགས་ཀྱི་དཀྱིལ་འཁོར་འདིར་དབང་བསྐུར་ཐོབ་
248



མེ་ལོང་ལྟ་བུའི་ཡེ་ཤེས་ཀྱི་སྒོ་ནས་མི་བསྐྱོད་པ་ལ་བསྟོད་པའི་ལེའུ།
མང་པd
ནས་ལོ་ཚེ་གཞན་ལ་སྤྱད་དུ་མི་རུང་བས་དུམ་བུར་འདོན་པ་དང་། འདི་ལ་མོས་ནས་
དུམ་བུར་འདོན་པ་དང་
། འཇམ་དཔལ་གྱི་རྣལ་འབྱོར་པ་ཞིག་ཁྱད་པར་དུ་མངོན་སྤྱོད་
ཀྱི་ལས་ལ་ཤིས་ནས་དུམ་བུར་འདོན་པའོ། །དེ་ལ་གོང་ལེའུ་བཞི་པ་ནས་བསྟན་པ་
བཞིན་དུ་རྡོ་རྗེ་རིགས་ཀྱི་གཙོ་བོ་སུམ་བརྩེགས་ཡན་ཆད་བསྒོམ་སྟེ་དེའི་ཐུགས་ཀ་
ནས་རྒྱུད་སྡེ་བཞི་ལས་གྲགས་པའི་ཁྲོ་བོ་སྤྲོས་ཏེ་ཐུན་མོང་གི་མཛད་པ་དང་ཁྱད་པར་གྱི་
མཛད་པ་བྱས་ཏེ། ཚུར་བསྡུས་ནས་རིགས་ཆུང་ལྔར་བགོས་ཏེ་རྡོ་རྗེ་འཇིགས་བྱེད་
འཇིགས་པར་བྱེད་ནས། སྒྲ་དང་ལྡན་པ་རྣམས་ཀྱི་མཆོག་གི་བར་དུ་ཚར་གསུམ་
མམ། བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་ཀྱི་བར་དུ་གདོན་པར་
བྱའོ། །དེ་ལ་སྐྱོ་ན་མཚན་ལ་མཚན་གྱི་བསྟོད་པ་བྱས་ན་དངོས་གྲུབ་གཉིས་འབྱུང་
བས་འདུད་ཉི་ཤུས་བསྟོད། མཚན་གྱི་ཡི་གེ་རྣམས་སུམ་བརྩེགས་པའི་ཧཱུྃ་ལ་བསྡུ།
རྡོ་རྗེ་ཆེན་པོ་ལ་སོགས་པ་ཡང་ཚུར་བསྡུས་ཏེ་སྟོང་པ་ཉིད་དུ་བསྒོམ། དེའི་ངང་ལས་
དང་པོའི་སངས་རྒྱས་སུ་ལངས་ཏེ་སྤྱོད་ལམ་ཡན་ལག་བརྒྱད་བྱ། དེ་ལྟ་བུ་ཐུན་
གསུམ་མམ་བཞིར་བསྒོམ་ནས་ཡོན་ཏན་ལས་འབྱུང་བ་ཐོབ་བོ། །འདིར་རྡོ་རྗེ་རིགས་
ཀྱི་མཚན་གྱི་སྒོ་ནས་རྒོད་གཏོང་བཟློག་པ་དང་། གཞན་བསྲུང་བ་དང་།
249



མཚན་བརྗོད་ཊིཀ།
，
དགྲ་གསད་པ་རྣམས་ནི་ལེའུ་འདིའི་ཁྱད་པར་གྱི་མན་ངག་གོ །འཕགས་པ་འཇམ་
དཔལ་གྱི་ཊིཀ་ལས། མེ་ལོང་ལྟ་བུའི་ཡེ་ཤེས་ཀྱི་སྒོ་ནས་མི་བསྐྱོད་པ་ལ་བསྟོད་པའི་
ལེའུ་སྟེ་བདུན་པའོ།། །།
250



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
ལེའུ་བརྒྱད་པའི་དགོས་པའི་དོན་ནི། གདུལ་བྱ་འདོད་ཆགས་ཅན་གྱི་དོན་
མ་ལུས་པར་བསྒྲུབ་ཏུ་འཇུག་པའོ། །བསྡུས་པའི་དོན་ལ་ལྔ་ལས་དང་པོ་པདྨ་རིགས་
ཀྱི་ཏ་ཐཱའི་རིགས། དེ་ལ་བརྒྱད་ལས་དང་པོ་ཡེ་ཤེས་ལྔའི་མཚན་གྱི་སྒོ་ནས་བསྟོད་
དེ། ཡང་དག་པ་ནི་དེ་བཞིན་ཉིད་རྟོག་པ་མེད་པར་གདུལ་བྱ་ལ་ཡང་དག་པའི་དོན་
སྟོན་ཅིང་མི་བསླུ་བས་སོ་སོར་རྟོགས་པའི་ཡེ་ཤེས་སོ། །བདག་མེད་ནི་གང་ཟག་
གི་བདག་དང་ཆོས་ཀྱི་བདག་མེད་པར་ལྷུན་གྲུབ་ཏུ་སེམས་ཅན་གྱི་དོན་བྱེད་པས་བྱ་བ་
གྲུབ་པའི་ཡེ་ཤེས་སོ། །དེ་བཞིན་ཉིད་ནི་བདག་དང་སེམས་ཅན་དང་ཆོས་ཐམས་
ཅད་སྟོང་པ་ཉིད་དུ་རོ་གཅིག་ཅིང་གཟུང་འཛིན་དང་བྲལ་བས་མཉམ་པ་ཉིད་ཀྱི་ཡེ་ཤེས་
སོ། །ཡང་དག་མཐའ་(སྟེ)་ནི་གཟུང་འཛིན་གྱི་དྲི་མ་མཐར་གྱུར་ཅིང་ཡེ་ཤེས་
གསུམ་གྱི་རྟེན་དུ་གྱུར་པས་མེ་ལོང་ལྟ་བུའི་ཡེ་ཤེས་སོ། །ཡི་གེ་མེད་ནི་བརྗོད་པ་
ཐམས་ཅད་དང་བྲལ་ནས་ཆོས་ཀྱི་དབྱིངས་ཀྱི་ཡེ་ཤེས་ཏེ། དེ་ལྟར་ཡེ་ཤེས་ལྔའི་
བདག་ཉིད་དུ་བྱུང་བ་ཡང་འཇམ་དཔལ་གཉིས་མེད་ཁྱོད་ཡིན་ཞེས་སོ། །
ད་ནི་ཟབ་པ་དང་རྒྱ་ཆེ་བའི་གསུང་བསྒྲགས་པས་ལྟ་བ་ངན་པ་ཐམས་ཅད་
ཟིལ་གྱིས་གནོན་པའི་མཚན་གྱི་སྒོ་ནས་བསྟོད་དེ། སྟོང་ཉིད་སྨྲ་བའི་ནི་དངོས་པོ་
251



མཚན་བརྗོད་ཊིཀ།
མེད་པ་སྟོང་པ་ཉིད་དང་། རང་བཞིན་སྟོང་པ་ཉིད་དང་། གསུམ་ཀ་སྟེ་ཀུན་
བརྟགས་གཞན་དབང་ཡོངས་སུ་གྲུབ་པ་གསུམ་གྱིས་གཏན་ལ་ཕབ་པའི་སྟོང་ཉིད་སྨྲ་
བའི་ཚུལ་དང་ལྡན་པ་ཡང་མཉྩའོ། །ཁྱུ་མཆོག་(སྟེ)་ནི་གདུལ་བྱ་ཐམས་ཅད་
ཀྱིས་སྟོང་ཉིད་དུ་སྨྲ་བ་དེ་གཅེས་པར་འཛིན་པས་སོ། །ཟབ་ཅིང་ནི་གཟུང་འཛིན་ལ་
སོགས་པའི་རྣམ་པར་རྟོག་པ་ཐམས་ཅད་དང་བྲལ་བའི་ཤེས་རབ་བོ། །རྒྱ་ཆེ་ནི་
སྤྲུལ་པ་སྣ་ཚོགས་པས་འགྲོ་བ་སེམས་ཅན་གྱི་དོན་བྱེད་པས་སོ། །སྒྲ་སྒྲོགས་པ་
ནི་ཤེས་རབ་སྟོང་ཉིད་སྤངས་པའི་ཕ་རོལ་ན་ཐབས་རྒྱ་ཆེ་བ་མི་རྙེད་ལ། དེ་སྤངས་
པའི་ཕ་རོལ་ན་ཤེས་རབ་སྟོང་ཉིད་མི་རྙེད་དེ། དེ་ལྟར་ཟབ་པ་དང་རྒྱ་ཆེ་བ་གཉིས་སུ་
མེད་པའི་ཡེ་ཤེས་དེས་མུ་སྟེགས་ཀྱི་ལྟ་བ་ཟིལ་གྱིས་གནོན་པར་བྱེད་པ་ཡང་མསྒྱུའོ། །
ད་ནི་ཆོས་ཀྱི་དུང་དང་གཎྜིའི་སྒྲ་སྟོང་གསུམ་དུ་ཐོས་ཤིང་རང་གི་འཁོར་རྣམས་
བསྡུ་བའི་མཚན་གྱི་སྒོ་ནས་བསྟོད་དེ། ཆོས་ཀྱི་དུང་(སྟེ)་ནི་སངས་རྒྱས་ཀྱི་སྤྲུལ་
པ་དམ་པ་ཏོག་དཀར་པོ་དགའ་ལྡན་ལྷའི་བུ་རྣམས་ལ་ཆོས་འཆད་པ་ལ་བྱམས་པ་དེར་
རྒྱལ་ཚབ་ཏུ་བཞག་ནས་འཛམ་བུ་གླིང་དུ་འབབ་པར་འདོད་ནས་གླང་པོ་ཆེ་ཐལ་དཀར་
མཆེ་བ་དྲུག་པའི་གཟུགས་སུ་སྤྲུལ་ནས་ཡུམ་གྱི་གཟུགས་སུ་ཞུགས་ཏེ། དེའི་དུས་
252



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
སུ་ནུས་པས་སྟོང་གསུམ་ཐམས་ཅད་དུ་ཐོས་པས་སྒྲ་ཆེན་ལྡན་ནོ། །ཆོས་ཀྱི་གཎྜི་
ནི་འཛམ་བུ་གླིང་འདིར་ཤཀྱ་ཐུབ་པ་སངས་རྒྱས་ཏེ་ཟད་པ་དང་མི་སྐྱེ་བའི་ཡེ་ཤེས་མངོན་
དུ་བྱས་སྟེ་ཆོས་ཉིད་ཐུགས་སུ་ཆུད་ནས། ཤིང་སྒྲོལ་རྒྱུའི་རྩ་ན་སེམས་ཅན་གྱི་
དོན་བོར་ཏེ་ཐུགས་ཁྲལ་ཆུང་བར་གནས་པར་གྱུར་རོ། །དེའི་དུས་སུ་ལྷ་ཚངས་པ་
གཙུག་ཕུད་ཅན་གྱིས་གསེར་གྱི་འཁོར་ལོ་རྩིབས་སྟོང་དང་ལྡན་པ་ཞིག་ཕུལ་ཏེ།
སེམས་ཅན་རྣམས་ཀྱི་དོན་དུ་ཆོས་ཀྱི་འཁོར་ལོ་བསྐོར་དུ་གསོལ་ཞེས་བསྐུལ་ལོ། །
དེ་ནས་བཅོམ་ལྡན་འདས་ལ་བརྒྱ་བྱིན་གྱིས་གདུགས་བཏེག ཚངས་པས་བསིལ་
ཡབ་ཀྱིས་གཡབས་ཏེ་ཝཱ་རཱ་ཎ་སིར་བྱོན། འཁོར་ཐམས་ཅད་དེར་འདུས་ཏེ་བཅོམ་
ལྡན་འདས་ཀྱིས་ཆོས་འཆད་པའི་ཏིང་ངེ་འཛིན་ལ་སྙོམས་པར་བཞུགས་སོ། །དེ་
ནས་བཅོམ་ལྡན་འདས་ཀྱིས་སྤྱན་ཕྱེ་སྟེ་ཆོས་འཆད་སྙམ་ཙམ་ན་ཚངས་པ་དང་བརྒྱ་
བྱིན་མིན་པའི་འཁོར་གཞན་ཐམས་ཅད་ངང་ཐུང་སྟེ་དགྱེས་ནས་འདུག་གོ །
དེར་ཆོས་ཉན་པ་པོ་བསྐུལ་བའི་དོན་དུ་གཎྜི་བརྡུངས་པས་སྟོང་གསུམ་ཐམས་ཅད་དུ་
ཐོས་པས་སྒྲ་བོ་ཆེའོ། །དེ་ཡང་མསྨྱུའོ། །
ད་ནི་མཐའ་གཉིས་ལ་མི་གནས་ཤིང་ཕྱོགས་བཅུར་ཆོས་གསུང་བའི་མཚན་
253



མཚན་བརྗོད་ཊིཀ།
གྱི་སྒོ་ནས་བསྟོད་དེ། དེ་ཡང་ཤེས་རབ་ཆེན་པོས་སྲིད་པ་ལ་མི་གནས་པ་དང་།
ཐབས་ཐུགས་རྗེ་ཆེན་པོས་ཞི་བ་མྱ་ངན་ལས་འདས་པ་ལ་མི་གནས་པོ་ཡང་མཉྙའོ། །
དེས་ཆོས་ཇི་ལྟར་སྟོན་ཞེ་ན། ཕྱོགས་(བཅུ)་ཐམས་ཅད་དུ་དམ་པའི་ཆོས་ཀྱི་རྔ་
(བོ་ཚེའི)་སྒྲ་ཆེན་པོ་སྒྲོགས་ཤིང་ཆོས་འཆད་པ་ཡང་རྗེ་བཙུན་ཁྱོད་ཉིད་ཡིན་ཞེས་བསྟོད་
དོ། ། །
ད་ནི་སྐུ་སྣ་ཚོགས་པས་སེམས་ཅན་གྱི་དོན་མཛད་པའི་མཚན་གྱི་སྒོ་ནས་
བསྟོད་དེ། གཟུགས་མེད་ནི་ཆོས་ཀྱི་སྐུ་སྟེ། དབྱིངས་དང་ཡེ་ཤེས་དབྱེར་མེད་
དོ། །གཟུགས་བཟང་ནི་ལོངས་སྐུ་སྟེ་མཚན་དང་དཔེ་བྱད་ཀྱིས་བརྒྱན་པའོ། །
དམ་པ་(སྟེ)་ནི་ལོངས་སྐུ་སྟེ་དེ་ཉིད་སྣང་ལ་རང་བཞིན་མེད་པའོ། །སྣ་ཚོགས་
གཟུགས་ཅན་ནི་སྤྲུལ་པའི་སྐུ་སྟེ། སྣ་ཚོགས་སུ་སྤྲུལ་ཅིང་བསྐྱེད་པའོ། །ཡིད་
ལས་སྐྱེས་ནི་སྐུ་གསུམ་པོ་དེ་གཉིས་སུ་མེད་པའི་ཡེ་ཤེས་ལས་བྱུང་ཞིང་། དེ་ལས་
སྐྱེས་པས་སོ། །དེ་ལྟར་སྐུ་གསུམ་པོ་དེ་མདོར་བསྟན་དུ་བྱས་ནས་ཚུགས་པ་མེད་
ཅིང་གི་ཚིག་རྐང་བཞིས་ཆོས་སྐུ་རྒྱས་པར་བཤད། སུམ་ཅུ་རྩ་གཉིས་ཀྱི་ཚིག་རྐང་
གཉིས་ཀྱིས་ལོངས་སྐུ་རྒྱས་པར་བཤད། གཟུགས་རྣམས་ཀྱི་ཚིགས་གཉིས་དང་
254



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
འཇིག་རྟེན་གསུམ་ནའི་ཚིགས་གཉིས་ཏེ་ཚིག་རྐང་བཞིས་སྤྲུལ་སྐུ་རྒྱས་པར་བཤད་
པའོ། །
ཡང་ན་ཆོས་སྐུ་ལོངས་སྐུ་གཉིས་ལ་འདིར་རྒྱས་པར་བཤད་པ་མེད་དེ་ཐམས་
ཅད་སྤྲུལ་སྐུ་གཅིག་པུའི་རྒྱས་བཤད་དུ་སྦྱར་ཏེ། གཟུགས་རྣམས་ཐམས་
ཅད་ནི་མུ་སྟེགས་དང་ཉན་ཐོས་ལ་སོགས་པའོ། །སྣང་བ(འ)་ནི་གང་ལ་གང་འདུལ་
དུའོ། །དཔལ་ནི་གདུལ་བྱ་ཐམས་ཅད་ལ་ལེགས་པའི་ཡོན་ཏན་བསྟེར་བས་
སོ། །གཟུགས་དེ་ཡང་རང་རྒྱུད་པ་ཡིན་ནམ་ཞེ་ན། གཟུགས་བརྙན་ཏེ།
འཇིག་རྟེན་དང་འཇིག་རྟེན་ལས་འདས་པའི་གཟུགས་བརྙན་མ་ལུས་པ་དེ་འཆར་ཞིང་
སྤྲུལ་བ་པོའོ། །དེ་ལས་གཞན་གྱིས་འཕྲོག་པར་འགྱུར་རམ་ཞེ་ན། ཚུགས་པ་
མེད་(ཅིང)སྟེ་སྤྲུལ་སྐུ་དེ་ལས་གཞན་རྣམས་ཀྱིས་འཕྲོག་པར་མི་ནུས་པའོ། །
ཆེ་བར་གྲགས་ནི་རྒྱུ་ལམ་གྱི་དུས་སུ་བསོད་ནམས་ཀྱི་ཕུང་པོ་ཟད་པ་མེད་པའི་ཚོགས་
བསགས་པ་ལས་བྱུང་བས་སོ། །ཁམས་གསུམ་ནི། འདོད་པ་དང་། གཟུགས་
དང༌། གཟུགས་མེད་པའོ། །དབང་ཕྱུག་(ཆེན་པོ་སྟེ)་ནི་ཁམས་གསུམ་པོ་དེ་
ལ་མངའ་བརྙེས་པས་སོ། །དེས་ལམ་གང་བགྲོད་པ་ཡིན་ཞེ་ན། འཕགས་
255



མཚན་བརྗོད་ཊིཀ།
ལམ་སྟེ་སྒོམ་ལམ་གྱི་འཕགས་པའི་ལམ་ཡན་ལག་བརྒྱད་དོ། །ཤིན་ཏུ་མཐོ་ལ་
ནི་དེ་ཡང་ཚོགས་ལམ་དང་སྦྱོར་ལམ་དང་མཐོང་ལམ་གྱིས་བསྟོད་པའོ། །གནས་
ནི་སྒོམ་ལམ་བགྲོད་པའི་བདག་ཉིད་དུ་ཡང་མཉྩ་གནས་ཞེས་པའོ། །ལམ་དེས་
འབྲས་བུ་ཅི་ཐོབ་ཅེ་ན། དར་བ་ཆེན་པོ་སྟེ། མཐར་ཕྱིན་པའི་འབྲས་བུ་ཆོས་ཀྱི་
སྐུ་ཐོབ་པ་དེ་ལས་གཟུགས་སྐུ་གཉིས་འབྱུང་བས་སོ། །ཆོས་ཀྱི་ཏོག་ནི་གཟུགས་
སྐུ་གཉིས་ཀྱིས་གདུལ་བྱ་ལ་རྣམ་པར་དཀར་བའི་ཆོས་འཆད་ཅིང་ཆོས་ཀྱི་རྒྱལ་མཚན་
འཛུགས་པ་ཡང་མཉྫའོ། །འཇིག་རྟེན་གསུམ་ན་ནི་ས་འོག་ས་སྟེང་ས་བླའི་འཇིག་
རྟེན་ན་གཞོན་ནུའི་ལུས་(གཅིག)་པོ་ལོ་བཅུ་བཞི་ལོན་པ་ཞིག་ཏུ་སྤྲུལ་ནས་ཀྱང་སེམས་
ཅན་གྱི་དོན་བྱེད་པའོ། །གཞོན་ནུ་གཅིག་པུ་ལས་གཞན་དུ་མི་སྤྲུལ་ལམ་ཞེ་ན།
གནས་བརྟན་ལ་སོགས་པ་གསུངས་ཏེ། གནས་བརྟན་ནི་ཉན་ཐོས་ཀྱི་སྡེ་པ་བཞིས་
འདུལ་བ་ལ་གནས་བརྟན་པའི་སྡེ་པར་སྤྲུལ་པ་ཡང་མཉྩཱའོ། །རྒན་པོ་ནི་རང་སངས་
རྒྱས་ཀྱིས་འདུལ་བ་ལ་སླབ་པ་རྒན་པའི་ཚུལ་དུ་བྱས་ནས་ལུས་ཀྱི་བརྡས་རྟེན་འབྲེལ་
གྱི་ཆོས་གོ་བར་སྟོན་པ་ཡང་མསྒྱུའོ། །སྐྱེ་རྒུའི)་ནི་སྐྱེས་སོ་ཅོག་ལ་དབང་བྱེད་པ་
སྟེ། དམན་པའི་ལུས་སྟག་མོ་དང་རི་བོང་དང་སྤྱང་ཀུ་ལ་སོགས་པའི་གཟུགས་
256



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
དང༌། མཆོག་གི་ལུས་བྱང་ཆུབ་སེམས་དཔའ་རྒྱལ་བུ་དགེ་དོན་དང་རྒྱལ་བུ་སྦྱིན་
དགའ་བ་ལ་སོགས་པའི་ལུས་ཐམས་ཅད་ཀྱི་བདག་ཉིད་དུ་སྤྲུལ་པ་ཡང་མཉྩའོ། །
གཟུགས་དེར་མ་ཟད་དེ་སངས་རྒྱས་ཀྱི་གཟུགས་སུ་སྤྲུལ་བ་ནི་ཕྱག་དང་ཞབས་ལ་
འཁོར་ལོའི་མཚན་དང་ལྡན་པ་ལ་སོགས་པ་མཚན་སུམ་ཅུ་རྩ་གཉིས་ཀྱི་(མཚན་
འཆང་བ)་ཡང་མཉྫའོ། །མཚན་སུམ་ཅུ་རྩ་གཉིས་པོ་དེ་ཉན་རང་དང་འཁོར་ལོ་
སྒྱུར་བ་ལ་ཡང་ཡོད་དོ་ཞེ་ན། དེ་མི་མཉམ་སྟེ། རྒྱུ་མི་མཉམ་པ་དང་། འབྲས་
བུ་མི་མཉམ་པའོ། །རྒྱུ་ནི་ཉན་རང་གི་བསོད་ནམས་ཀྱི་ཚོགས་བསགས་པ་ལས་
འབྱུང་ལ། འདིར་ནི་ཚོགས་གཉིས་བསགས་པ་ལས་བྱུང་བས་སོ། །འབྲས་བུ་
མི་མཉམ་སྟེ། འོད་འབར་བ་དང་། གསལ་བ་དང་། རྫོགས་པའོ། །དེ་
ལྟར་ཡང་། ས་ལ་གནས་པ་འཕགས་འབར་བ། །རྫོགས་པའི་སངས་རྒྱས་ཐུབ་
ཆེན་ལྷག །ཅེས་སོ། །སྡུག་གུ་ནི་གདུལ་བྱ་སེམས་ཅན་ཐམས་ཅད་ཀྱིས་འདོད་
པར་བྱ་བའི་གཞིར་གྱུར་པས་སོ། །འཇིག་རྟེན་གསུམ་ན་མཛེས་ནི་བཅོམ་ལྡན་
འདས་ཀྱི་ཡན་ལག་དང་ཉིང་ལག་ལ་དུས་ཡུན་རིང་དུ་བལྟས་ཀྱང་བལྟ་བས་ཆོག་མི་
ཤེས་ཤིང་བལྟ་བས་མི་ངོམས་པའོ། །
257



མཚན་བརྗོད་ཊིཀ།
ད་ནི་ཆོས་ཀྱི་སྦྱིན་པའི་མཚན་གྱི་སྒོ་ནས་བསྟོད་པ། འཇིག་རྟེན་པའི་
གདུལ་བྱ་ལ་ཤེས་པའི་ཡོན་ཏན་ལེགས་པ་སློབ་པའི་སློབ་དཔོནམསྒྱུས་བྱེད་པ་སྟེ། དེ་
ཡང་བཟོ་རིག་པ་དང་། གསོ་བ་རིག་པ་དང་། སྒྲ་རིག་པ་དང་། གཏན་
ཚིགས་རིག་པ་ནི་ཐུན་མོང་ངོ་། །ནང་དོནརིག་པ་ནི་ཐུན་མོང་མ་ཡིན་པ་སྟེ། དེ་
རྣམས་སློབ་པའི་སློབ་དཔོན་དུ་མསྒྱུ་འདུག་ཅེས་པའི་ཐ་ཚིག་གོ །འཇིག་རྟེན་སློབ་
དཔོན་ནི་གདུལ་བྱ་རྣམས་ལ་སྐལ་པ་ཇི་ལྟ་བར་ཆོས་སྟོན་པས་སོ། །འཇིགས་པ་
མེད་ནི་གདུལ་བྱ་སེམས་ཅན་ཐམས་ཅད་ཀྱི་དོན་བྱེད་ཀྱང་དེ་ལ་ཉོན་མོངས་པས་མ་
གོས་པའམ་རྣམ་རྟོག་གིས་མ་གོས་ཏེ། འགྲོ་བའི་བག་ཚ་བའི་འཇིགས་པ་མེད་པས་
སོ། །མགོན་ནི་མགོན་མེད་པའི་སེམས་ཅན་འཁོར་བའི་རྒྱ་མཚོར་བྱིང་བ་རྣམས་
ཀྱི་མགོན་དུ་གྱུར་པ་ཡང་མཉྩའོ། །སྐྱབས་ནི་བསྲུང་བ་དང་སྐྱབས་འདོད་པ་རྣམས་
ལ་བསྲུང་ཞིང་སྐྱོབ་པའི་གཟུགས་འཛིན་པ་ཡང་མཉྫའོ། །དཔེར་ན་བཟོ་བོ་སྒྱུ་རུའི་
ལོ་རྒྱུས་བཞིན། འཇིག་རྟེན་ཡིད་གཅུགས་པ་ནི་འཇིག་རྟེན་གསུམ་གྱི་གདུལ་བྱ་
ལ་ཆོས་ཉིད་སྟོང་པའི་དོན་བསྟན་པས་འགྲོ་བའི་ལྟ་བ་ངན་པ་འཇོམས་པར་བྱེད་པ་ཡང་
མཉྫའོ། །སྐྱབས་(དང)་ནི་སྐྱབས་འདོད་པའི་སེམས་ཅན་ཐམས་ཅད་
258



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
ཀྱི་སྐྱབས་ཀྱི་སར་མསྒྱུ་འདུག་པས་སོ། །སྐྱོབ་པ་ནི་སངས་རྒྱས་ཀྱི་གདུང་རྒྱུད་མི་
གཅོད་པར་སེམས་ཅན་གྱི་དོན་བྱེད་པས་སོ། །བླ་ན་མེད་ནི་ཏ་ཐཱ་ཐམས་ཅད་ཀྱི་
གཉིས་སུ་མེད་པའི་ཡེ་ཤེས་ཡིན་པའི་ཕྱིར་རོ། །
ད་ནི་ཡེ་ཤེས་ཕུན་སུམ་ཚོགས་པའི་མཚན་གྱི་སྒོ་ནས་བསྟོད་དེ། ནམ་
མཁའི་མཐའ་དང་མཉམ་པའི་གཉིས་སུ་མེད་པའི་ཡེ་ཤེས་ལ་ལོངས་སྤྱོད་པ་སྟེ།
དེ་ཡང་ཁམས་གསུམ་གྱི་ཆོས་ཀྱི་རྒྱལ་སྲིད་ལ་དབང་བསྐུར་བ་ཐོབ་པས་སོ། །ཐམས་
ཅད་མཁྱེན་པའི་(ཡེ་ཤེས)་ནི་ཡེ་ཤེས་ཕུན་སུམ་ཚོགས་པས་ཤེས་བྱ་ཐམས་ཅད་མཁྱེན་
ཅིང་སྒྲིབ་པ་ཐམས་ཅད་ཟད་པ་དང་འཁོར་བར་མི་སྐྱེ་བའི་ཡེ་ཤེས་སོ། །མཚོ་ནི་
མཚོ་དང་འདྲ་སྟེ། ཆོས་ཉིད་ཡེ་ཤེས་དེས་ཐམས་ཅད་ལ་ཁྱབ་པས་སོ། དེས་
གར་ཁྱབ་ཏུ་སྤྲུལ་པའི་སྐུས་ཁྱབ་ལ། དེས་གར་ཁྱབ་ཏུ་སེམས་ཅན་གྱི་དོན་བྱེད་
པས་མཚོ་ཞེས་བྱའོ། །
ད་ནི་སྤང་བྱ་སྤངས་པའི་མཚན་གྱི་སྒོ་ནས་བསྟོད་དེ། དཔེར་ན་སྒོ་ངའི་ལྡི་
ལྡེ་སྒོ་ངའི་སྦུབས་ཀྱིས་བཏུམས་པ་དེ་འབྱེད་པ་དང་འདྲ་བར། མ་རིག་པས་དབུ་
མཛད་པའི་རྟེན་འབྲེལ་བཅུ་གཉིས་ཀྱིས་གཉུག་མ་གཉིས་སུ་མེད་པའི་ཡེ་ཤེས་དེ་སྒོ་
259



མཚན་བརྗོད་ཊིཀ།
ངའི་སྦུབས་དང་འདྲ་བར་བཏུམས་ནས་གནས་པ་ལ་ཤེས་རབ་ཀྱིས་དེ་རྣམས་དྲལ་བར་
བྱེད་པས་ན་འབྱེད་པ་ཞེས་བྱའོ། །སྲིད་པའོད་ནི་ཉེར་ལེན་གྱི་ཕུང་པོ་ལྔའོ། །དྲ་
བ་ནི་ཉེར་ལེན་གྱི་ཕུང་པོ་ལྔ་ལ་བདག་ཏུ་བཟུང་བས་དྲ་བ་སྟེ། མི་ཐར་བའི་གནས་
ཉིད་ཀྱི་ཕྱིར་རོ། །འཇོམས་པ་པོ་ནི་མཎྜུ་གཉིས་མེད་ཀྱིས་ཡང་དག་པའི་དོན་
བསྒོམ་པས་འཇོམས་ཞེས་པའི་ཐ་ཚིག་གོ །ཉོན་མོངས་མ་ལུས་ནི་ཉོན་མོངས་
པའི་ཀུན་ནས་ཉོན་མོངས་པ་དང་། ལས་ཀྱི་ཀུན་ནས་ཉོན་མོངས་པ་དང་། སྐྱེ་
བའི་ཀུན་ནས་ཉོན་མོངས་པའོ། །དང་པོ་ལ་གསུམ་ལས་མ་རིག་པ་ནི་ལས་དང་
འབྲས་བུ་ལ་རྨོངས་པ་དང་། དེ་ཁོ་ན་ཉིད་ལ་རྨོངས་པའོ། །གཉིས་པ་སྲེད་པ་ནི་
འདོད་པ་དང་གཟུགས་དང་གཟུགས་མེད་པ་ལ་དགའ་བའོ། །གསུམ་པ་ལེན་པ་
ནི་འདུན་པ་དང་འདོད་ཆགས་སོ། །ལས་ཀྱི་ཀུན་ནས་ཉོན་མོངས་པ་ལ་གཉིས་
ལས། དང་པོ་འདུ་བྱེད་ནི་བསོད་ནམས་དང་བསོད་ནམས་མ་ཡིན་པ་དང་མི་གཡོ་
བའི་ལས་ལ་འདུ་བྱེད་པའོ། །གཉིས་པ་སྲིད་པ་ནི་ལས་དགེ་བ་དང་། མི་དགེ་
བ་དེས་བཞག་པའི་ས་བོན་སེམས་ལ་ཡོད་པའོ། །སྐྱེ་བའི་ཀུན་ནས་ཉོན་མོངས་པ་
ལ་ནི་རྒྱུ་བདུན་ཏེ། རྣམ་པར་ཤེས་པ་དང་། མིང་དང་གཟུགས་དང་། སྐྱེ་
260



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
-
-
མཆེད་དྲུག་དང་། རེག་པ་དང་། ཚོར་བ་དང་། སྐྱེ་བ་དང་། རྒ་ཤིའོ། །དེ་
རྣམས་མ་ལུས་པར་ཞི་བར་བྱེད་པ་ཡང་མཉྫའོ། །འཁོར་བའི་རྒྱ་མཚོ་ནི་ཁམས་
གསུམ་འཁོར་བའི་རྒྱ་མཚོ་ཆེན་པོ་དང་འདྲའོ། །རྒྱ་མཚོའི་ཕ་རོལ་ཏུ་ཕྱིན་པ་དང་
འདྲ་བར་མི་གནས་པའི་མྱ་ངན་ལས་འདས་པའི་སྐམ་སར་གནས་པ་ཡང་མཉྫའོ། །
ཡེ་ཤེས་ནི་ཀུན་ཏུ་ཟང་པོའི་སྤྱོད་པ་ལ་མངའ་བརྙེས་པའི་བརྡར་ས་ལ་གནས་པའི་
བྱང་ཆུབ་སེམས་དཔའ་ལ་དབང་བསྐུར་ཞིང་དབུ་རྒྱན་དང་ཅོད་པན་(ཅན)་དུ་བྱུང་
བ་ཡང་མསྒྱུའོ། །དབུ་རྒྱན་དེའི་གཟུགས་གང་ཞེ་ན། རྫོགས་པའི་སངས་རྒྱས་
(རྒྱན)་དུ་ཐོགས་ཞེས་པས་བསྟན་ཏོ། །སྡུག་བསྔལ་གསུམ་ནི་སྡུག་བསྔལ་གྱི་
སྡུག་བསྔལ་དང་། ཉེ་བར་ལེན་པའི་སྡུག་བསྔལ་དང་། མཚན་ཉིད་ཀྱི་སྡུག་
བསྔལ་ལོ། །དེ་ཡང་སྡུག་བསྔལ་གྱི་སྡུག་བསྔལ་ནི་ཤེས་བྱ་སྡུག་བསྔལ་གྱི་བདེན་
པ་སྟེ། སེམས་ཅན་དམྱལ་བ་ལྟ་བུའོ། །ཉེ་བར་ལེན་པའི་སྡུག་བསྔལ་ནི་སྲིད་
པའི་ཉེ་བར་ལེན་པའི་སྡུག་བསྔལ་དང་། འདོད་པའི་ལྟ་བ་དང་། ཚུལ་ཁྲིམས་
དང་བརྟུལ་ཞུགས་མཆོག་ཏུ་འཛིན་པའི་ཉེ་བར་ལེན་པའི་སྡུག་བསྔལ་བཞི་ལ་བརྟེན་
ནས་ཉེ་བར་ལེན་པའི་ཕུང་པོ་ལྔའི་ལུས་བླངས་ཏེ་སྡུག་བསྔལ་ཉམས་སུ་མྱོང་བར་བྱེད་
261



མཚན་བརྗོད་ཊིཀ།
༈
，
,
་
བ་
------
--
-
--
པའོ། །མཚན་ཉིད་ཀྱི་སྡུག་བསྔལ་ནི། སྐྱེ་བ་དང་། རྒ་བ་དང་། ན་བ་དང་།
འཆི་བའོ། །དེ་ལྟར་སྡུག་བསྔལ་གྱི་བདེན་པའི་དོན་ཕྱིན་ཅི་མ་ལོག་པར་ཤེས་པ་ཡང་
མཟླུའོ། །སྡུག་བསྔལ་ནི་འབྲས་བུའི་མིང་རྒྱུ་ལ་བཏགས་ཏེ་སྡུག་བསྔལ་གྱི་རྒྱུ་
ཀུན་འབྱུང་གི་བདེན་པ་ལ་མཚན་གཞི་ལས་དང་ཉོན་མོངས་པ། མཚན་ཉིད་རྟེན་
འབྲེལ་བཅུ་གཉིས་སུ་བྱུང་བས་འབྲས་བུ་སྡུག་བསྔལ་གྱི་བདེན་པ་སྐྱེད་པར་བྱེད་པའི་
རྒྱུ་དེ་སྤོང་བ་ཡང་མཉྙཡིན་ཞེས་སོ། །ཞི་ནི་འབྲས་བུ་འགོག་པའི་བདེན་པ་སྟེ། ཉོན་
མོངས་པ་རྒྱུ་འབྲས་ཞི་བར་བྱེད་པའི་མྱ་ངན་ལས་འདས་པའོ། །གསུམ་སེལ་མཐའ་
ཡས་ནི་བདེན་པ་གསུམ་གྱི་མཐའ་མ་ལམ་གྱི་བདེན་པ་སྟེ། དེ་ཡང་ཉོན་མོངས་པ་
བརྒྱ་ཁྲི་བཞི་སྟོང་གི་གཉེན་པོར་ཆོས་ཀྱི་ཕུང་བརྒྱད་ཁྲི་བཞི་སྟོང་བསྟན་པས་སོ། །
ཆོས་དེས་འབྲས་བུ་ཅི་ཐོབ་ཅེ་ན། གྲོལ་གསུམ་ཐོབ་སྟེ། དེ་ཡང་གྲོལ་
བ་ནི་འཁོར་བ་ལས་གྲོལ་བས་སོ། །གསུམ་ནི་ཉན་རང་དང་བྱང་ཆུབ་སེམས་
དཔའོ། །ཐོབ་ནི་བྱང་ཆུབ་གསུམ་ཐོབ་པའི་བདག་ཉིད་དུ་མལྦུ་བཞུགས་ཞེས་
པའོ། །སྒྲིབ་པ་ཀུན་ནི་ཉོན་མོངས་པའི་སྒྲིབ་པ་དང་། ལས་ཀྱི་དང་། རྣམ་
པར་སྨིན་པའི་དང་། ཤེས་བྱའི་དང་། སྙོམས་པར་འཇུག་པའི་སྒྲིབ་པའོ། །ཅིའི་
262



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
ཕྱིར་སྒྲིབ་ཅེ་ན། དང་པོ་གསུམ་གྱིས་ལྷག་མཐོང་ལ་བསྒྲིབ་པར་བྱེད་པའོ། །ཤེས་
བྱའི་སྒྲིབ་པས་ཐར་པ་ལ་བསྒྲིབ་པའོ། །ཉོན་མོངས་པ་སྙོམས་འཇུག་གི་སྒྲིབ་པས་ཞི་
གནས་ལ་བསྒྲིབ་སྟེ། ཏིང་ངེ་འཛིན་བཟང་པོ་སྐྱེར་མི་སྟེར་བའོ། །སྒྲིབ་པ་དེ་
རྣམས་ལས་ཡེ་ཤེས་སེམས་དཔའ་ངེས་པར་གྲོལ་ཞེས་སོ། །མཁའ་ལྟར་ནི་
ནམ་མཁའ་ལ་སྤྲིན་བྲལ་བ་ལྟར་སྒྲིབ་པ་ཐམས་ཅད་ལས་གྲོལ་བའི་སྟོང་ཉིད་མཉམ་
པ་ཉིད་ལ་གནས་པ་ཡང་མཉྩའོ། །ཉོན་མོངས་དྲི་མ་ཀུན་ནི་གོང་གི་ཉོན་མོངས་
པ་དེ་གསུམ་མོ། །དེ་ཐམས་ཅད་ལས་འདས་ཤིང་སྤངས་པ་ཡང་མཉྫའོ། །
ད་ནི་པདྨའི་རིགས་ཀྱི་རྡོ་རྗེའི་རིགས་ལ་དགུ་ལས། དང་པོ་རྟོགས་
པ་དང་ཡོན་ཏན་ཁྱད་པར་ཅན་གྱི་མཚན་གྱི་སྒོ་ནས་བསྟོད་དེ། དེ་ཡང་དུས་
གསུམ་ནི་ཀུན་རྫོབ་ཏུ་འདས་པ་དང་ད་ལྟ་བ་དང་མ་འོངས་པའོ། །དུས་མེད་ནི་
དོན་དམ་དུ་འདས་པ་ནི་འདས་ཟིན་པ་དང་། མ་འོངས་པ་ནི་ཕྱིས་འབྱུང་བས་རྒྱུར་
མི་རུང་བ་དང་། ད་ལྟ་བ་ནི་རྒྱུ་འབྲས་དུས་མཉམ་པས་ན་དུས་གསུམ་མ་གྲུབ་
པའོ། །རྟོགས་པ་པོ་ནི་དུས་གསུམ་ཀུན་རྫོབ་རྒྱ་ཆེ་བ། དུས་མེད་དོན་དམ་
ཟབ་པ། ཟབ་པ་དང་རྒྱ་ཆེ་བ་གཉིས་མེད་ཏུ་རྟོགས་པ་ཡང་མསྒྱུའོ། །
263



མཚན་བརྗོད་ཊིཀ།
སེམས་ཅན་ཀུན་གྱི་(ཀླུ་ཆེན་པོ)། །གཙོ་བོ་ནི་རྟོགས་པ་ཁྱད་པར་ཅན་གྱི་ཆོས་
གཉིས་མེད་ཀྱི་དོན་ཐུགས་སུ་ཆུད་ཅིང་མངའ་བརྙེས་པས་སེམས་ཅན་ཐམས་ཅད་
འཁོར་བ་ནས་འདྲེན་པའི་དཔོན་བྱེད་པ་ཡང་མཉྫའོ། །ཡོན་ཏན་ཐོད་ཅན་ནི་དཔེར་
ན་རིན་པོ་ཆེའི་རྒྱན་སྣ་ཚོགས་པས་བརྒྱན་པའི་སྟེང་དུ་མེ་ཏོག་གི་ཕྲེང་བ་ཐོད་དུ་
བཅིངས་པ་དང་འདྲ་བར་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་
ཐམས་ཅད་ཀྱི་སྟེང་ན་མཉྫའི་ཡོན་ཏན་དེ་(རྣམས་ཀྱི)་ཐོད་ཀྱི་ཚུལ་དུ་འདུག་པས་
སོ། །
ད་ནི་ལུས་ཐམས་ཅད་ལས་གྲོལ་ཞིང་སྟོང་ཉིད་ནམ་མཁའ་ལ་གནས་པའི་
མཚན་གྱི་སྒོ་ནས་བསྟོད་དེ། (ཉོན་མོངས་ཀུན་ལས་རྣམ་གྲོལ་བ། །
ནམ་མཁའི་མཐའ་ལ་རབ་གནས་པ)། །ལུས་ཀུན་(ལས་ནི་
རྣམ་གྲོལ་བ)། །ལུས་ཀུན་ནི། ཆོས་ཀྱི་ལུས་དང་། འདོད་པའི་ལུས་
དང་། ནོར་གྱི་ལུས་དང༌། འཇིགས་པའི་ལུས་སོ། །ཆོས་ཀྱི་ལུས་ནི་གཟུགས་
ཁམས་དང་གཟུགས་མེད་ཀྱི་ལྷའི་ཆོས་ཙམ་དུ་འཛིན་པའི་ལུས་སོ། །འདོད་པའི་
ལུས་ནི་འདོད་ཁམས་རིས་དྲུག་ལྷའི་ལུས་ཏེ། འདོད་པའི་ཡོན་ཏན་ལྔ་དང་མ་བྲལ་
264



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
བའོ། །ནོར་གྱི་ལུས་ནི་འདོད་ཁམས་མི་ཡི་ལུས་ཏེ། རྟག་ཏུ་ནོར་གྱིས་གདུངས་
ཤིང་ནོར་ལ་ཆགས་པའོ། །འཇིགས་པའི་ལུས་ནི་ངན་སོང་གསུམ་གྱི་ལུས་ཏེ། དེ་
རྣམས་ལས་གྲོལ་བས་སོ། །ནམ་མཁའི་ལུས་ལ་རབ་གནས་པ། །
ནམ་མཁའི་ལུས་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་པ་ཉིད་ཀྱི་དོན་བསྒོམ་པ་ལ་
གནས་པའོ། །དེ་ལྟར་ཡང་བརྒྱད་སྟོང་པ་ལས། རབ་འབྱོར་འདི་ལྟ་སྟེ། ནམ་
མཁའ་རྣམ་པར་བསྒོམ་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པའོ་ཞེས་སོ། །
མན་ངག་ཏུ་ནམ་མཁའ་ལམ་འཁྱེར་གྱི་རྫོགས་རིམ་སྦྱར་རོ། །
ད་ནི་རིན་པོ་ཆེ་དང་བུམ་པ་བཟང་པོ་དང་བཅས་པས་གདུལ་བྱ་ལ་ཕན་འདོགས་
པའི་མཚན་གྱི་སྒོ་ནས་བསྟོད་དེ། དེ་ཡང་ཡིད་བཞིན་ནོར་བུ་ལ་སོགས་པ་འདི་
རྣམས་ལ་ནམ་མཁའ་ལམ་འཁྱེར་གྱི་རྫོགས་རིམ་བསྒོམ་པའི་ཕན་ཡོན་དུ་འགྲོ་བ་
དང་། ཟབ་མོ་གསང་སྔགས་སུ་བཀླག་པའི་ཡོན་ཏན་དུ་འགྲོ་བ་དང་། གསང་
སྔགས་ཀྱི་གཞུང་གཞན་དག་ན་བསྐྱེད་རྫོགས་བསྒོམ་པས་ལས་ཆེན་བརྒྱད་དང་
ཐུན་མོང་གི་དངོས་གྲུབ་བརྒྱད་ཐོབ་པར་བཤད་དེ། འདིར་སྒོམ་བཟླས་བྱས་ཀྱང་
དེ་ལྟ་བུ་མི་འདུག་གོ་ཞེ་ན། ཡིད་བཞིན་གྱི་ནོར་བུ་དང་བུམ་པ་བཟང་པོ་དང་དཔག་
265



མཚན་བརྗོད་ཀ།
བསམ་གྱི་ཤིང་དང་འདྲ་སྟེ། ལས་ཆེན་བརྒྱད་དང་ཐུན་མོང་གི་དངོས་གྲུབ་བརྒྱད་
བྱུང་ཞེས་པའོ། །ཡང་ན་གདུལ་བྱ་དབུལ་ཕོངས་ཅན་རྣམས་ལ་འདི་རྣམས་སུ་སྤྲུལ་
ནས་སེམས་ཅན་གྱི་དོན་བྱེད་པའོ། །དོན་གོ་དེ་རྣམས་རྒྱུད་ལ་བསྐྱེད་དེ། དེའི་
ཚིག་དོན་དུ་བཤད་པ་ནི། ཡིད་བཞིན་ནོར་བུ་ཞེས་པ་གདུལ་བྱ་རྣམས་ལ་ཇི་ལྟར་
འདོད་པའི་དོན་སྟེར་ནུས་པའོ། །དེ་ལྟ་བུའི་གཟུགས་(ཆེན་པོ)འཆང་བ་ཡང་
མཉྩའོ། །ཁྱབ་བདག་ནི་བརྟན་པ་སྣོད་ཀྱི་འཇིག་རྟེན་དུ་ཁྱབ་ཅིང་སྤྲུལ་པས་སོ། །
རིན་ཆེན་ཀུན་(གྱིད་ནི་ལྷ་དང་ཀླུ་ལ་ཡོད་པའི་རིན་པོ་ཆེ་ལས་མཉྩའི་རིན་པོ་ཆེ་དེ་
མཆོག་ཏུ་གྱུར་པས་སོ། །དཔག་བསམ་ཤིང་(ཆེན)་ནི་དེའི་གྲིབ་མས་གར་
ཁྱབ་པ་ཚུན་ཆད་དུ་གདུལ་བྱ་ལ་ཇི་ལྟར་འདོད་པའི་དོན་རྫོགས་པར་བྱེད་པའོ། །
རྒྱུས་པ་སྟེ་ནི་རྒྱ་ཆེ་བར་སྤྲུལ་པས་སོ། །བུམ་པ་བཟང་པོ་ཆེ་བའི་མཆོག་ནི་ཡིད་
ལ་ཇི་ལྟར་འདོད་པའི་དོན་བུམ་པའི་ནང་དུ་ལག་པ་བཅུག་པ་ཙམ་གྱིས་སྟེར་བའོ། །
(བྱེད་པ)་སེམས་ཅན་ཀུན་དོན་བྱེད་ནི་གདུལ་བྱ་དབུལ་ཕོངས་ཅན་རྣམས་ལ་དེ་
རྣམས་སུ་སྤྲུལ་ནས་དོན་བྱེད་པ་ཡང་མཉྩའོ། །དེ་ལྟར་ཡང་། ཙནྡྲ་གོ་མིའི་ཞལ་
ནས། བུམ་བཟང་དཔག་བསམ་ཤིང་དང་ཡིད་བཞིན་གྱི། །ནོར་བུ་སེམས་དཔའ་
266



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
དང་ལྡན་མ་ལགས་པ། །དེ་དག་གིས་ཀྱང་སེམས་ཅན་བདེ་བགྱིད་ན། །ཐུགས་
རྗེ་བདག་བགྱིས་བཅོམ་ལྡན་སྨོས་ཅི་འཚལ། །ཞེས་སོ། །ཕན་འདོགས་པ་ནི་
འདི་དང་ཕྱི་མ་གཉིས་ཀར་རོ། །སེམས་ཅན་མཉེས་གཤིན་(པ)་ནི། གདུལ་
བྱ་སེམས་ཅན་རྣམས་ལ་བུ་གཅིག་པུའི་མ་ལྟར་ཉེ་རིང་མེད་པར་དོན་བྱེད་པའོ། །
ད་ནི་དུས་དང་བསམ་པ་མཁྱེན་པའི་མཚན་གྱི་སྒོ་ནས་བསྟོད་དེ། བཟང་བ་ནི་ཆོས་
དགེ་བ་བཅུ་ལ་སོགས་པ་སྟོན་པའོ། །ངན་པ་ཤེས་(ཤིང)་ཞེས་པ་ནི་མི་དགེ་བའི་
ལས་སྲོག་གཅོད་པ་ལ་སོགས་པ་བྱེད་པའོ། །དེ་ལ་མི་དགེ་བས་མི་གོས་སམ་ཞེ་
ན། སྡོམ་པ་ཉི་ཤུ་པ་ལས། སྙིང་བརྩེར་བཅས་ལ་མི་དགེ་མེད། །ཅེས་
གསུངས་པས་སྙིང་རྗེ་ཆེན་པོས་སེམས་ཅན་གྱི་དོན་བྱེད་པ་ལ་མི་དགེ་བས་མི་གོས་
པའོ། །དེ་ཡང་བབ་ཅོལ་དུ་བྱེད་དམ་ཞེ་ན། དུས་ཤེས་པ་སྟེ་འདི་ནི་འཇུག་པའི་
དུས་དང་། འདི་ནི་ཆོས་བསྟན་པའི་དུས་དང་། འདི་ནི་སེམས་ཅན་གྱི་དོན་བྱ་
བའི་དུས་དང་། བཏང་སྙོམས་བསྒོམ་པའི་དུས་དང་། མྱ་ངན་ལས་འདས་པའི་
དུས་ཤེས་པའོ། །ཁྱབ་བདག་ནི་གཡོ་བ་ནང་བཅུད་ཀྱི་སེམས་ཅན་ལ་ཁྱབ་
པའོ། །དམ་ཤེས་ནི་སྙིང་པོ་དང་ཕྱག་རྒྱ་དང་གསང་སྔགས་དང་རིགས་སྔགས་
267



མཚན་བརྗོད་ཊིཀ།
རྣམས་ཤེས་པས་གདུལ་བྱའི་དོན་མཛད་པས་སོ། །དེ་ཉིད་ཀྱི་ཕྱིར་ན་དམ་ཚིག་དང་
ལྡན་ཏེ་དེ་རྣམས་ཤེས་པ་ལས་མི་འདའ་བས་སོ། །དུས་ཤེས་ནི་སློང་བའི་བསམ་
པ་ཤེས་ནས་སྦྱིན་པ་གཏོང་བའི་དུས་སུ་འདུག་པ་དང་། ཚུལ་ཁྲིམས་བསྲུང་བ་ལ་
མོས་པ་ཤེས་ནས་ཚུལ་ཁྲིམས་བསྲུང་བ་ལ་སོགས་པའི་དུས་ཤེས་པ་ཡང་མཉྙཱའོ། །
སེམས་ཅན་དབང་དོན་ཤེས་ནི་གདུལ་བྱའི་དབང་པོ་རབ་འབྲིང་གི་བསམ་པ་
མཁྱེན་པའོ། །རྣམ་གྲོལ་གསུམ་(ལ)་ནི་ཉན་རང་ཐེག་པ་ཆེན་པོའོ། །མཁས་
པ་(པོ)ནི་དེ་རྣམས་ཀྱི་ལམ་འབྲས་བུ་དང་བཅས་པ་བཞིན་དུ་མཁྱེན་པས་སོ། །
ད་ནི་ཡོན་ཏན་མངའ་བ་དང་བཀྲ་ཤིས་པའི་མཚན་གྱི་སྒོ་ནས་བསྟོད་དེ།
སངས་རྒྱས་ཀྱི་མཚན་བཅས་དང་མཚན་མེད་ཀྱི་ཡོན་ཏན་ཐམས་ཅད་དང་ལྡན་
(ཞིང་)་པ་ཡང་མཉྩའོ། །ཡོན་ཏན་ཤེས་ནི་མུ་སྟེགས་དང་ཉན་ཐོས་དང་རང་
སངས་རྒྱས་ཀྱི་ཡོན་ཏན་ཤེས་པའོ། །འཇིག་རྟེན་དང་འཇིག་རྟེན་ལས་འདས་པ་ཡང་
མཉྫའོ། །(ཆོས་ཤེས)་བཀྲ་ཤིས་ནི་ཐུན་མོང་མ་ཡིན་པའི་སྐྱེས་བུ་ཆེན་པོའི་
མཚན་སུམ་ཅུ་རྩ་གཉིས་དང་ལྡན་པའོ། །བཀྲ་ཤིས་འབྱུང་ནི་དད་པ་དང་ལྡན་
པས་མསྒྱུ་གཉིས་མེད་འདི་བསྒོམ་ན་འཇིག་རྟེན་པའི་བཀྲ་ཤིས་པ་ཚེ་རིང་བ་དང་ནད་
268



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
མེད་པ་དང་འབྱོར་བ་དང་ལྡན་པ་འབྱུང་ལ། འཇིག་རྟེན་ལས་འདས་པའི་སངས་རྒྱས་
ཀྱི་ཡོན་ཏན་ཐམས་ཅད་འབྱུང་བས་སོ། །བཀྲ་ཤིས་ཀུན་གྱི་བཀྲ་ཤིས་པ་ནི།
བཀྲ་ཤིས་པ་ཐམས་ཅད་ཀྱི་ནང་ན་རྗེ་བཙུན་གྱི་བཀྲ་ཤིས་འདི་ཕུལ་དུ་བྱུང་བས་སོ། །
གྲགས་པ()་ནི་བསྐལ་པ་གསུམ་དུ་ཚོགས་བསགས་པའི་དུས་སུ་གཟུགས་སྣ་
ཚོགས་སུ་བསྟན་ནས་ཚོགས་བསག་སྟེ། སྟག་མོ་ལ་བྱང་ཆུབ་སེམས་དཔས་ལུས་
སྦྱིན་པར་བཏང་བ་ལྟ་བུའོ། །བཀྲ་ཤིས་ནི་རྩེ་གཅིག་ཏུ་བསྒོམ་པས་ཕུན་སུམ་ཚོགས་
པའི་བཀྲ་ཤིས་བྱུང་བས་སོ། །སྙན་གྲགས་ནི་སྦྱིན་པ་གཏོང་བའི་ཚུལ་ཁྲིམས་
བསྲུང་བ་ལ་སོགས་པའི་དུས་སུ། སེར་སྣ་དང་ཚུལ་ཁྲིམས་འཆལ་བ་ལ་
སོགས་པའི་དྲི་མའི་སྐྱོན་མེད་པའི་གྲགས་པ་མངའ་བས་སོ། །དགེ་ནི་དགེ་
བ་བཅུའི་ལས་ཀྱི་ལམ་གྱིས་སེམས་ཅད་ཐམས་ཅད་སྒྲོལ་བ་ཡང་མལྕུའོ། །
ད་ནི་དབུགས་འབྱིན་ཞིང་གདུལ་བྱ་ལ་ཆོས་སྟོན་པའི་མཚན་གྱི་སྒོ་ནས་བསྟོད་དེ།
དབུགས་འབྱིན་ཆེན་པོ་ནི། སངས་རྒྱས་མཉམ་སྦྱོར་གྱི་དབུགས་དབྱུང་གི་ད་ལ་
ཆེན་པོ་དྲུག་ཏུ་སྤྲུལ་པའོ། །དགའ་སྟོན་མེ་ནི་མུ་སྟེགས་པའི་དགའ་སྟོན་ཏེ་དད་
པས་ཀུན་ནས་བསླང་ནས་ཚངས་པ་དང་ཁྱབ་འཇུག་ལ་མཆོད་པ་བྱེད། སྙིང་རྗེས་
269



མཚན་བརྗོད་ཊིཀ།
.:
. ་
་.
་་
་་་
，་，་
ཀུན་ནས་བསླང་ནས་འོག་མ་རྣམས་ལ་སྦྱིན་པ་གཏོང་བའོ། །དཔེ་དེ་བཞིན་དུ་ནང་
པ་སངས་རྒྱས་པས་དད་པས་ཀུན་ནས་བསླང་ནས་དཀོན་མཆོག་མཆོད། སྙིང་རྗེས་
འོག་མ་ལ་སྦྱིན་པ་གཏོང་བའོ། །ཡང་ན་ལོ་ཀ་དང་ལོ་ཀ་ལས་འདས་པའི་དགའ་
སྟོན་གཉིས་ཀ་ཡང་མཉྫའོ། །དགའ་ཆེན་ནི་གདུལ་བྱ་གང་ལ་གང་འདུལ་ལ་
འདུལ་བྱེད་སྤྲུལ་པའི་སྐུས་བླ་ན་མེད་པའི་ཆོས་སྟོན་པས་སོ། །རོལ་མོ་ཆེན་པོ་
(སྟེ)་ནི་དེ་ལྟ་བུའི་སྤྲུལ་སྐུ་དེ་ཡི་ཟག་པ་མེད་པའི་རོལ་མོས་གདུལ་བྱའི་ཡིད་ཚིམ་
པར་བྱེད་པས་སོ། །
ད་ནི་ཁམས་གསུམ་གྱིས་བཀུར་ཞིང་རིམ་འགྲོའི་གནས་ཀྱི་མཚན་གྱི་སྒོ་
ནས་བསྟོད་དེ། བཀུར་སྟི་ནི་ཁམས་གསུམ་གྱི་སེམས་ཅན་ལ་ཆོས་བསྟན་པས་
སེམས་ཅན་གྱི་མཆོད་པར་བྱ་བའི་འོས་སུ་འདུག་པས་སོ། །རིམ་གྲོ་ནི་ཉན་ཐོས་
དང་རང་བུདྡྷ་ལ་སོགས་པས་མཆོད་པ་ཇི་ལྟར་འོས་པའི་རིམ་གྲོ་བྱེད་པས་སོ། །
ཕུན་སུམ་ཚོགས་པ་ཐམས་ཅད་ཀྱི་ཡོན་ཏན་གྱི་རྟེན་གྱི་ངོ་བོར་གནས་པ་ཡང་
མཉྫའོ། །མཆོག་ཏུ་དགའ་བ་ནི་ས་དང་པོ་རབ་ཏུ་དགའ་བའི་བྱང་ཆུབ་སེམས་
དཔས་འདུལ་བ་ལ་དེར་སྤྲུལ་ནས་དོན་བྱེད་པས་སོ། །དཔལ་ནི་ལྷའི་སྐུའོ། །དེ་
270



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
ལ་བརྟེན་ནས་བསྒོམས་པས་བདེ་བ་དང་ཡིད་བདེ་ནི་གྲགས་པ་བདག་གོ །
གདུལ་བྱ་འགྲོ་བ་ཐམས་ཅད་ཀྱི་ནང་ན་མསྒྱུ་མཆོག་ལྡན་ནོ། །མཆོག་སྦྱིན་
ནི་གདུལ་བྱའི་བསམ་པ་ཇི་ལྟར་བར་རྫོགས་པར་བྱེད་པས་སོ། །དེ་ཉིད་ཀྱི་ཕྱིར་ཕྱི་
རོལ་མུ་སྟེགས་པ་དང་ཉན་ཐོས་དང་རང་སངས་རྒྱས་ཐམས་ཅད་ཀྱི་ནང་ན་མཉྫ་དེ་
གཙོ་བོར་(སྟེད་འདུག་པས་སོ། །
ད་ནི་སྐྱབས་ཀྱི་དམ་པ་དང་འཇིགས་པ་ཐམས་ཅད་སེལ་བའི་མཚན་གྱི་
སྒོ་ནས་བསྟོད་དེ། སྐྱབས་སུ་འོས་ནི་དམན་པ་དང༌། སྡུག་བསྔལ་བ་དང་
སྐྱབས་མེད་པ་ཀུན་གྱིའོ། །དེ་ཉིད་ཀྱིས་ནི་མཉྫ་དེ་སྐྱབས་ཀྱི་དམ་པའོ། །འཇིག་
རྟེན་དགྲ་(སྐྱེད་ནི། ལྷ་དང་ལྷ་མ་ཡིན་འཐབ་པས་ལྷ་ཕམ་པས་ཡིད་འཁྲུགས་ཏེ།
འཇིག་རྟེན་པ་རྣམས་ལ་འཇིགས་པ་བརྒྱད་འབྱུང་བ་ནི། ནད་ཀྱི་འཇིགས་པ་དང་།
འཆི་བའི་འཇིགས་པ་དང་། མུ་གེའི་འཇིགས་པ་དང་། ཆུའི་འཇིགས་པ་དང་།
སྲིན་པོའི་འཇིགས་པ་དང་། ཆ་ག་པའི་འཇིགས་པ་དང་། བྱི་བའི་འཇིགས་པ་
དང༌། མེའི་འཇིགས་པའོ། །དེ་རྣམས་མཉྫས་སེལ་བས་ན་རབ་ཀྱི་མཆོག་
གོ །འཇིགས་པ་མ་ལུས་ནི་སེངྒེའི་འཇིགས་པ་དང༌། གླང་པོ་ཆེའི་འཇིགས་པ་
，
271



མཚན་བརྗོད་ཊིཀ།
-
，
་་ ---
དང་། མེའི་འཇིགས་པ་དང་། སྦྲུལ་གྱི་འཇིགས་པ་དང་། རྐུན་པོའི་འཇིགས་
པ་དང་། རྒྱལ་པོའི་ཆད་པའི་འཇིགས་པ་དང་། མཚོན་གྱི་འཇིགས་པ་དང་།
ཐོག་འབབ་པའི་འཇིགས་པའོ། །དེ་རྣམས་རྗེ་བཙུན་གྱི་མཚན་དྲན་པ་ཙམ་གྱིས་
སེལ་བ་(བོ)འོ། །
ད་ནི་བརྟུལ་ཞུགས་ཐམས་ཅད་ཀྱི་གཟུགས་སུ་སྣང་བའི་མཚན་གྱི་སྒོ་
ནས་བསྟོད་དེ། གཙུག་ཕུད་ནི་སྐྲ་དང་ཁ་སྤུ་ཐམས་ཅད་བྲེགས་ན་སྐྲའི་གཙུག་
ཕུད་གཅིག་པ་བྱས་ཏེ་དེས་འདུལ་བ་ལ་དེར་སྣང་བའོ། །ཕུད་(བ)་ནི་ལྷ་འདུལ་བ་
ལ་ཕུད་བུ་གསུམ་པ་ཅན་ནོ། །ལྕང་ལོ་ཅན་ནི་རལ་པ་ཅན་གྱིས་འདུལ་བ་ལ་རལ་
པ་ཅན་ནོ། །རལ་པ་ནི་སྐྲ་ཐམས་ཅད་སིལ་བུར་བྱས་ནས་དེ་རལ་པ་གཅིག་ཏུ་
བསྡོངས་ཏེ་དེས་འདུལ་བ་ལའོ། །མུན་ཛ་ནི་རྩྭ་མུན་ཛས་སྐེ་རགས་བྱས་ནས་
འདུལ་བ་ལ་དེར་སྣང་བའོ། །ཅོད་པན་ཐོགས་ནི་བརྒྱ་བྱིན་གྱི་དབུ་ལ་ཉི་མའི་ཅོད་
པན་དང་། དབང་ཕྱུག་ཆེན་པོའི་དབུ་ལ་ཟླ་བའི་ཅོད་པན་ཅན་ཏེ། དེས་འདུལ་
བ་ལ་དེར་བྱུང་བ་ཡང་མཉྩའོ། །
ད་ནི་པདྨའི་རིགས་ཀྱི་རིན་པོ་ཆེའི་རིགས་ཀྱི་མཚན་སྟོན་ཏེ། དེ་ལ་བརྒྱད་
272



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
st
ལས། དང་པོ་སངས་རྒྱས་ཀྱི་མཚན་གྱི་སྒོ་ནས་བསྟོད་དེ། གདོང་ལྔ་ནི་མེ་ལོང་
ལྟ་བུའི་ཡེ་ཤེས་ཀྱི་རྟགས་སུ་རྩ་བའི་ཞལ་སྔོན་པོ། མཉམ་པ་ཉིད་ཀྱི་ཡེ་ཤེས་ཀྱི་
གཡས་སེར་པོ། སོ་སོར་རྟོགས་པའི་ཡེ་ཤེས་ཀྱི་རྒྱབ་དམར་པོ། བྱ་བ་གྲུབ་པའི་
ཡེ་ཤེས་ཀྱི་གཡོན་ལྗང་ཀུའོ། །ཆོས་ཀྱི་དབྱིངས་ཀྱི་ཡེ་ཤེས་ཀྱི་རྟགས་སུ་སྟེང་ཞལ་
དཀར་པོའོ། །དབུ་དེ་རེ་རེ་ལ་ཕྱོགས་བཞི་དབུས་དང་ལྔར་སྐྲའི་གཙུག་ཕུད་ལྔ་
ལྔ་དང་ལྡན་པའོ། །གཙུག་ཕུད་དེ་ཕྱེད་གཤགས་སུ་བྱས་པ་ནི་ཟུར་ཕུད་ལྔ་
པའོ། །དེའི་རྩ་བ་ནས་ཕར་མེ་ཏོག་གི་ཕྲེང་བའི་ཐོད་བཅིངས་པས་མེ་ཏོག་ཐོད་
དོ། །དེ་ལྟར་དང་པོའི་སངས་རྒྱས་ཀྱི་སྐུར་སྤྲུལ་པ་ཡང་མསྒྲུའོ། །
ད་ནི་བརྟུལ་ཞུགས་དང་དཀའ་ཐུབ་ཐུན་མོང་མ་ཡིན་པ་གདུང་རྒྱུད་དང་བཅས་
པའི་མཚན་གྱི་སྒོ་ནས་བསྟོད་དེ། མགོ་ཟླུམ་ནི་ནང་པ་སངས་རྒྱས་པ་འདུལ་བ་ལ་
སྐྲ་དང་ཁ་སྤུ་བྲེགས་ཏེ་རབ་ཏུ་བྱུང་བའི་ཆ་ལུགས་ཅན་ནོ། །མུ་སྟེགས་པ་འདུལ་
བ་ལ་སྐྲ་དང་ཁ་སྤུ་བྲེགས་ཏེ་རྩྭ་མུན་ཛའི་སྐེ་རགས་ཅན་ནོ། །བརྟུལ་ཞུགས་ཆེན་
པོ་(པ)་ནི་སངས་རྒྱས་པ་འདུལ་བ་ལ་དཔལ་ཧེ་རུ་ཀ་རུས་པའི་རྒྱན་ཅན་ནོ། །མུ་
སྟེགས་པ་འདུལ་བ་ལ་དབང་ཕྱུག་ཆེན་པོ་རུས་པའི་རྒྱན་ཆ་ཅན་ནོ། །བསྐལ་པ་
273



མཚན་བརྗོད་ཊིཀ།
གྲངས་མེད་པ་ལ་ཚངས་པར་སྤྱོད་པ་ལ་ཆེར་གནས་པ་ཡང་མལྕུའོ། །
བརྟུལ་ཞུགས་མཆོག་ནི་ལོ་བཅུ་གཉིས་སུ་ཚངས་པར་སྤྱོད་ཀྱི་བརྟུལ་ཞུགས་ཀྱིས་
ཁྱིམ་དུ་མི་གནས་པར་ནགས་ཁྲོད་ལ་སོགས་པར་གནས་པས་བསྙུང་བས་ཆོག་མི་
ཤེས་པ་ཡང་མའོ། །དཀའ་ཐུབ་མཐར་ཕྱིན་པ་ནི་འཇིག་རྟེན་པའི་དབང་
པོ་ཉེ་བར་ཞི་བའི་དཀའ་ཐུབ་སྟེ། ལུས་ཀྱི་དཀའ་ཐུབ་ལུས་གཡོ་འགུལ་དང་བྲལ་
བ། ངག་གི་དབུགས་དབྱུང་རྔུབ་དང་བྲལ་བ། སེམས་གཟུང་འཛིན་གྱི་རྟོག་པ་
དང་བྲལ་བའོ། །དཀའ་ཐུབ་ཚེ་ནི་ཆུ་བོ་ནི་ར་ལྔ་ནའི་རྩར་ལོ་དྲུག་ཏུ་ཏིལ་ཕྱེད་ཙམ་
གསོལ་བའི་དཀའ་ཐུབ་མཛད་པའོ། །གཙང་གནས་(དམ་པ)་ནི་མུ་སྟེགས་ཀྱི་
རིག་བྱེད་མཐར་ཕྱིན་པའོ། །དེ་ལྟར་མལྦུ་བརྟུལ་ཞུགས་ཐམས་ཅད་མཐར་ཕྱིན་
པས་སོ། །གོའུ་ཏམ་ནི་རྒྱལ་པོ་རྣ་བའི་སྲས་བྷ་ར་ངྷ་ཛ་དང་། གོའུ་ཏ་མའི་ལོ་
རྒྱུས་བཞིན་ཏེ། རྒྱལ་པོ་ཤཱཀྱའི་གདུང་རྒྱུད་དུ་བྱུང་བ་ཡང་མསྒྲུའོ། །དེ་ཉིད་ཀྱི་
ཕྱིར་ན་དམ་པ་སྟེ། ཐམས་ཅད་མཁྱེན་པའི་ཡེ་ཤེས་ཐོབ་པའི་ཕྱིར་རོ། །
ད་ནི་བྲམ་ཟེ་དང་ཚངས་པ་རྣམས་ཀྱི་སྒོ་ནས་བསྟོད་དེ། བྲམ་ཟེ་ནི།
འཇིག་རྟེན་པའི་བྲམ་ཟེ་བྱེད་པའི་རྐྱེན་གསུམ་སྟེ། སྐྱེ་གནས་དང་། དཀའ་ཐུབ་
274



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
དང༌། ཐོས་པའོ། །དེ་ཡང་སྐྱེ་གནས་ནི་ཚངས་པའི་ཞལ་ནས་སྐྱེ་བར་འདོད།
དཀའ་ཐུབ་ནི་དུས་རྒྱུན་དུ་ལུས་ངག་དཀའ་ཐུབ་ལ་འཇོག་ནུས་པའོ། །ཐོས་པ་ནི་
རིག་བྱེད་བཞི་ཐོས་པའོ། །དཔེ་དེ་ལྟར་འཇམ་དཔལ་འཇིག་རྟེན་ལས་འདས་པའི་
བྲམ་ཟེ་སྟེ། དེ་ཡང་སྐྱེ་གནས་གཉིས་སུ་མེད་པ་ལས་བྱུང་བའོ། །དཀའ་ཐུབ་ནི་
དུས་ཐམས་ཅད་དུ་ལུས་ངག་ཡིད་གསུམ་སྟོང་ཉིད་ལ་སྙོམས་པར་འཇོག་པའོ། །ཐོས་
པ་ནི་ཆོས་གསུང་རབ་ཡན་ལག་བཅུ་གཉིས་ཀྱི་དོན་ཤེས་པའོ། །ཡང་ན་འཇིག་རྟེན་
པའི་བྲམ་ཟེ་དང་ལོ་ཀ་ལས་འདས་པའི་བྲམ་ཟེ་གཉིས་ཀར་བྱུང་བ་ཡང་མའོ། །ཚངས་
པ་ནི། གཟུགས་ཁམས་ཀྱི་ལྷ་ཚངས་པས་འདུལ་བ་ལ་དེར་སྤྲུལ་པའོ། །ཚངས་
པ་ཤེས་ནི། དང་པོ་ཚངས་པ་འདི་གདོང་ལྔ་པ་ཡིན་པ་ལ། ཁྱབ་འཇུག་དང་
གཉིས་འཁྲུག་པ་བྱས་ཏེ་ཁྱབ་འཇུག་གིས་འཁོར་ལོ་ཞིག་བརྒྱབ་པས་ཚངས་པའི་སྟེང་
གི་མགོ་བཅད་དེ། དེ་ནས་ལྷ་དང་ལྷ་མ་ཡིན་གྱིས་ཞལ་མཆུ་བྱས་པས་ཚངས་པའི་
མགོ་བཅད་པ་དེ་ཁྱབ་འཇུག་གི་སྐེ་ལ་ཐོགས་ཟེར་ནས། དེར་བཏགས་པས་ཚངས་
པའི་མགོ་བཅད་ལ་ཁྱབ་འཇུག་གི་སྐེ་ལ་བཏགས་པ་ན་ཚ་ཆེ་སྟེ། ཞལ་མཆུ་བསྐྱར་
བས་ལྷ་དང་ལྷ་མ་ཡིན་གྱིས་ཁྱབ་འཇུག་གི་མགོ་ལ་ནད་ཞི་བར་བྱེད་པའི་དོན་དུ་ཟླ་བ་ཚེས་
275



མཚན་བརྗོད་ཊིཀ།
•。་，
གཅིག་པ་ཞིག་གིས་བརྒྱན་ནོ། །དེར་ཚངས་པའི་གདོང་བཞི་ནས་སྙན་ངག་གི་
རིག་བྱེད། ངེས་བརྗོད་ཀྱི་རིག་བྱེད། མཆོད་སྦྱིན་གྱི་རིག་བྱེད། སྲིད་སྲུང་གི་
རིག་བྱེད་དང་བཞི་བརྗོད་དོ། །སུ་ལ་བརྗོད་ན་ཁྱབ་འཇུག་ལའོ། །དེས་དབང་
ཕྱུག་ཆེན་པོ་ལ། དེས་སྐྱེས་དགུའི་བདག་པོ་ལ། དེས་དབང་ལྡན་ལའོ། །དེས་
དྲང་སྲོང་གནས་འཇོག་ལའོ། །དེས་མདའ་ལྟར་སྣང་བ་ལའོ། །དེས་གཉིས་
འཐུང་ནག་པོའི་བུ་ལའོ། །དེས་རྒྱལ་པོ་ལ་བརྗོད་དོ། །དེ་ནི་ལོ་ཀ་བའི་ཚངས་པ་
ཞེས་པ་དེ་དཔེར་བཞག་ནས་ལོ་ཀ་ལས་འདས་པའི་ཚངས་པ་ཞེས་པ་ནི་གཉིས་སུ་མེད་
པའི་རྟོགས་པ་དང་ལྡན་ནས་དེ་ལས་ལོངས་སྐུ་དང་སྤྲུལ་སྐུ་གཉིས་བྱུང་སྟེ། གསུང་
རབ་ཡན་ལག་བཅུ་གཉིས་གདུལ་བྱ་རྣམས་ལ་བརྗོད་པས་སོ། །ཡང་ན་འཇིག་རྟེན་
པ་དང་ལོ་ཀ་ལས་འདས་པའི་ཚངས་པ་ཞེས་པ་གཉིས་ཀ་ཡང་མཉྩའོ། །མྱ་ངན་
འདས་པ་ནི་ཀུན་དགའ་བོ་འདི་དང་པོ་རྒྱལ་པོའི་ཕྲུ་གུ་ཞིག་ཡིན་ཏེ། དེའི་དུས་
སུ་ཐེག་པ་ཆེན་པོའི་སྤྱོད་པ་ལ་ཞུགས་ནས་གཏོང་བ་དང་། ཡོངས་སུ་གཏོང་བ་
དང་། གཏོང་བ་ཆེན་པོའི་སྤྱོད་པ་བྱེད་པ་ལ། དེའི་དུས་སུ་མུ་སྟེགས་ཀྱི་སྤྲུལ་
པ་བྲམ་ཟེ་ཤིན་ཏུ་མི་སྡུག་པ་ཞིག་ན་རེ། ཀུན་དགའ་བོ་ང་ལ་ལག་པ་གནང་ཟེར་
276



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
ནས། ལག་པ་གཡས་པ་བཅད་དེ་གཡོན་པས་བྱིན་པས་ཁྱོད་ཀྱི་ལག་པ་གཡོན་པ་
བཙོག་ལག་གིས་བྱིན་པ་འདི་མི་འདོད་ཟེར་རོ། །ཀུན་དགའ་བོས་ལག་པ་གཡས་
པ་བཅད་ཀྱི་རྟིང་ལ་གཡོན་པས་སྦྱིན་པ་ལས་གང་གིས་སྦྱིན་ཏེ་ཐེག་པ་ཆེན་པོའི་སྤྱོད་པ་
འདི་ཡང་དཀའ་བར་འདུག་ཟེར་ནས། ཐེག་པ་ཆུང་ངུའི་སྤྱོད་པ་ལ་ཞུགས་
ཏེ། འབྲས་བུ་ཉན་ཐོས་ཀྱི་མྱ་ངན་ལས་འདས་པ་ཐོབ་པའོ། །དེ་ལྟར་ཡང་མདོའི་
ཚོམས་ལས། ཀུན་དགའ་བོ་ནི་ཚངས་པའི་གཟུགས། །གལ་ཏེ་མ་རྫོགས་མ་
རྫོགས་གསུངས། །ཞེས་སོ། །ཚངས་པ་ནི་ཉན་ཐོས་ཀྱི་འབྲས་བུ་ཐོབ་ནས་དེ་
ཚངས་པའི་གཟུགས་སུ་སྤྲུལ་པའོ། །མཉྩས་ཉན་ཐོས་ཀྱི་མྱ་ངན་ལས་འདས་པ་
ཙམ་ལས་མ་ཐོབ་པ་ཡིན་ནམ་ཞེ་ན། དེ་མ་ཡིན་ཏེ་མཉྩ་ཉིད་མི་གནས་པའི་མྱ་ངན་
ལས་འདས་པ་ཐོབ་པས་སོ། །
ད་ནི་གདུལ་བྱ་ལ་ལམ་སྟོན་ཅིང་མྱ་ངན་ལས་འདས་པ་དང་བཅས་པའི་
མཚན་གྱི་སྒོ་ནས་བསྟོད་དེ། གྲོལ་བ་ནི་སྟོང་པ་ཉིད་ཀྱི་དོན་མཐོང་བས་ཉོན་
མོངས་པ་ཐམས་ཅད་ལས་གྲོལ་བས་སོ། །ཐར་པ་ནི་མཐོང་སྤང་གི་ཉོན་མོངས་
པའི་སྒྲིབ་པ་དག་པས་འཁོར་བ་ལས་ཐར་པའི་ལམ་བགྲོད་པ་ཡང་མཉྩའོ། །རྣམ་
277



མཚན་བརྗོད་ཊཱིཀ།
གྲོལ་ལུས་ནི་མཐོང་སྤང་གི་བྱང་ཆུབ་ཀྱི་ཡན་ལག་བདུན་ཏེ། དྲན་པའི་སྟོབས་
ཀྱིས་ཡང་དག་པ་ལ་དམིགས་པ་མི་གཡེང་བར་གནས་པས་དྲན་པ་ཡང་དག་པ་བྱང་
ཆུབ་ཀྱི་ཡན་ལག་དང་། ཆོས་སྤྱི་དང་རང་གི་མཚན་ཉིད་ཀྱི་དོན་འབྱེད་པས་ཆོས་
རབ་ཏུ་རྣམ་པར་འབྱེད་པ་བྱང་ཆུབ་ཀྱི་ཡན་ལག་དང་། སྟོང་ཉིད་ཀྱི་དོན་བསྒོམ་པ་
ལ་བརྩོན་འགྲུས་དང་བཅས་པས་བསྒོམ་པས་བརྩོན་འགྲུས་ཡང་དག་པ་བྱང་ཆུབ་ཀྱི་
ཡན་ལག་དང་། ཟག་མེད་ཀྱི་དགའ་བས་ལུས་དང་སེམས་ལ་ཕན་འདོགས་
པས་དགའ་བ་ཡང་དག་པ་བྱང་ཆུབ་ཀྱི་ཡན་ལག་དང་། ལུས་དང་སེམས་ལ་མཉམ་
པར་བཞག་པས་ཡང་དག་པའི་དོན་ཤེས་ཏེ་ཉོན་མོངས་པ་སྤོང་བས་ཤིན་ཏུ་སྦྱངས་པ་
བྱང་ཆུབ་ཀྱི་ཡན་ལག་དང་། ཏིང་ངེ་འཛིན་ལ་མཉམ་པར་བཞག་པས་སྤང་བྱ་རྣམས་
སྤོང་བས་ཏིང་ངེ་འཛིན་ཡང་དག་པ་བྱང་ཆུབ་ཀྱི་ཡན་ལག་དང་། དེ་ལྟར་གནས་པ་ལ་
འཇིག་རྟེན་གྱི་ཆོས་བརྒྱད་དང་བྲལ་བས་བཏང་སྙོམས་ཡང་དག་པ་བྱང་ཆུབ་ཀྱི་ཡན་
ལག་གོ །དེ་རྣམས་ཀྱིས་ཉོན་མོངས་པའི་སྒྲིབ་པའི་གཉེན་པོ་བྱེད་དོ། །
སྒོམ་ལམ་གྱི་འཕགས་པའི་ལམ་ཡན་ལག་བརྒྱད་ནི། བསྒོམ་པ་
ཡོངས་སུ་གཅོད་པ་ཡང་དག་པའི་ལྟ་བ་དང་། མ་བརྟགས་མ་དཔྱད་པའི་ཚིག་
278



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
མི་སྨྲ་བས་ཡང་དག་པའི་རྟོག་པ་དང་། འབྲེལ་བའི་གཏམ་གྱིས་ཤེས་རབ་ལ་ཡིད་
ཆེས་པ་ནི་ཡང་དག་པའི་ངག་དང་། བྱ་བ་མ་ཡིན་པ་མི་བྱེད་པས་ཡང་དག་པའི་
ལས་ཀྱི་མཐའ་དང་། ཡོ་བྱད་བསྙུངས་པ་སྟེ་ཆོས་གོས་ལ་སོགས་པའི་ཚོད་འཛིན་
པར་འཚོ་བ་ནི་ཡང་དག་པའི་འཚོ་བའོ། །ལམ་ལ་བསྒོམ་པའི་ཕྱིར་ཡང་དག་པའི་
རྩོལ་བ་དང་། བྱིང་རྒོད་གཉིས་དང་བྲལ་བས་ཡང་དག་པའི་དྲན་པ་དང་།
བསམ་གཏན་ལ་གནས་པས་མངོན་པར་ཤེས་པ་ལ་སོགས་པའི་ཡོན་ཏན་མངོན་པར་
བསྒྲུབ་པའི་ཕྱིར་ཡང་དག་པའི་ཏིང་ངེ་འཛིན་ནོ། །དེ་རྣམས་ཀྱིས་ཤེས་བྱའི་སྒྲིབ་པ་
སྤོང་བའོ། །དེ་ལྟར་སྒྲིབ་པ་ལས་རྣམ་པར་གྲོལ་བའི་ལུས་དེ་མཉྫའོ། །རྣམ་
གྲོལ་ནི་དུག་གསུམ་གྱི་འཆིང་བ་ལས་སོ། །ཞི་བ་ནི་སྤྲོས་པའི་མཐའ་བརྒྱད་དོ། །དེ་
ལྟར་ཡང་། འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་
བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞི་
སྤྱོད་པ། །རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་
ལོ། །ཞེས་གསུངས་པས་སོ། །ཞི་བ་ཉིད་ནི་གཟུང་འཛིན་གྱི་སྤྲོས་པ་ཞི་
བས་སོ། །
279



མཚན་བརྗོད་ཊིཀ།
ད་ནི་མྱ་ངན་ལས་འདས་པའི་རྣམ་པར་གཞག་པ་ཞིག་འཆད་དེ། མྱ་ངན་
ལས་འདས་པ་མདོར་བསྟན་པ་དང་། རྒྱས་པར་བཤད་པའོ། །དེ་ཡང་མྱ་ངན་
ཞེས་པས་མདོར་བསྟན་ལ། ཚིགས་སུ་བཅད་པ་གཅིག་གིས་རྒྱས་པར་བཤད་དོ། །
དེ་ལ་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པ་དང་། ཕུང་པོ་ལྷག་མ་
མེད་པའི་མྱ་ངན་ལས་འདས་པའོ། །དང་པོ་ལ་གསུམ་ལས། མྱ་ངན་འདས་
ཞེས་པས་མུ་སྟེགས་པའི་མྱ་ངན་ལས་འདས་པ་སྟོན་ཏེ། དེ་ཡང་ཁམས་འོག་མ་
ལ་སྐྱོན་དུ་བལྟས། ཁམས་གོང་མ་ལ་ཡོན་ཏན་དུ་བལྟས་ཏེ། ཞི་བ་སོགས་དང་
རགས་པ་སོགས་ཀྱི་སྒོ་ནས་བསྒོམ་པས་འབྲས་བུ་ཚངས་པའམ་ཁྱབ་འཇུག་ལྟ་བུ་ཞིག་
ཐོབ་པས་འབྲས་བུའི་མཐར་ཐུག་ཏུ་འདོད་པའོ། །མྱ་ངན་འདས་ནི་ཉན་ཐོས་ཀྱི་མྱ་
ངན་ལས་འདས་པ་སྟེ། ཉན་ཐོས་ཀྱིས་འཁོར་བའི་སྐྱོན་ཐོས། མྱ་ངན་
ལས་འདས་པའི་ཡོན་ཏན་ཐོས་ཏེ་བདེན་པ་བཞི་བསྒོམ་པས་གང་ཟག་གི་བདག་མེད་
པ་ཙམ་དུ་རྟོགས་པའོ། །ལེགས་པར་མྱ་ངན་འདས་(དང)ནི་རང་སངས་
རྒྱས་ཀྱི་མྱ་ངན་ལས་འདས་པ་སྟེ། དེ་ཡང་རྟེན་འབྲེལ་ལུགས་ནས་འབྱུང་བ་དང་
ལུགས་ལས་བཟློག་པ་གཏན་ལ་ཕབ་སྟེ་བསྒོམ་པས་གང་ཟག་གི་བདག་མེད་པའི་
280



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
་
སྟེང་དུ་ཆོས་ཀྱི་བདག་བཟུང་བ་ཕྱོགས་འགའ་དང་བྲལ་བ་ཙམ་དུ་རྟོགས་པའོ། །
ད་ནི་ཕུང་པོ་ལྷག་མ་མེད་པའི་མྱ་ངན་ལས་འདས་པ་སྟོན་ཏེ། དེ་ལ་ལྔ་
ལས། ཉེ་ནི་མཐར་འགྲོ་བ་སྟེ། གདུལ་བྱ་ཞེ་སྡང་ཅན་གྱི་དོན་དུ་མི་བསྐྱོད་པའི་
མྱ་ངན་ལས་འདས་པ་དེར་འགྲོ་བའོ། །བདེ་སྡུག་སེལ་བ་ནི་རིན་ཆེན་འབྱུང་ལྡན་
གྱིས་གདུལ་བྱ་སེར་སྣ་ཅན་ལ་ཟག་མེད་ཀྱི་བདེ་བ་སྟེར་ཞིང་སེར་སྣའི་སྡུག་བསྔལ་
སེལ་བར་བྱེད་པས་སོ། །མཐར་གྱུར་པ་ནི་སྣང་བ་མཐའ་ཡས་ཀྱིས་གདུལ་བྱ་
འདོད་ཆགས་ཅན་བདེ་བ་ལ་འགོད་ཅིང་དེའི་ཉོན་མོངས་པ་མཐར་འབྱིན་པར་བྱེད་པས་
སོ། །ཆགས་བྲལ་ནི་དོན་ཡོད་གྲུབ་པས་བརྩོན་འགྲུས་ཆེན་པོའི་སྒོ་ནས་གདུལ་བྱ་
ལེ་ལོ་ཅན་ལེ་ལོའི་ཆགས་པ་དང་བྲལ་བར་བྱེད་པས་སོ། །ལུས་ལས་འདས་
པ་པོ་ནི་རྣམ་པར་སྣང་མཛད་ཀྱིས་གདུལ་བྱ་གཏི་མུག་ཅན་གྱི་གཏི་མུག་གི་ལུས་
སྤངས་ཏེ་ཆོས་ཀྱི་དབྱིངས་ཀྱི་ཡེ་ཤེས་ཀྱི་དོན་སྟོན་པས་སོ། །
ད་ནི་ཐུགས་ཀྱི་ཡོན་ཏན་ཐུན་མོང་མ་ཡིན་པའི་མཚན་གྱི་སྒོ་ནས་བསྟོད་དེ།
དེ་ཡང་ཕུང་པོ་ལྷག་མ་དང་བཅས་པ་དང་ལྷག་མ་མེད་པའི་མྱ་ངན་ལས་འདས་པའི་
སྤྲུལ་པའི་སྐུ་དེ་ལས་གཞན་གྱིས་ཕྲོག་པར་ནུས་སམ་ཞེ་ན། ཐུབ་པ་མེད་(པ)་
281



མཚན་བརྗོད་ཊིཀ།
ཞེ་ས་གསུངས་ཏེ། གཉིས་མེད་ཡེ་ཤེས་སེམས་དཔའ་དེ་ལ་གཞན་དག་རྣམས་ཀྱིས་
ཐུབ་པའི་ཕྲོག་པ་མེད་པས་སོ། །དཔེ་མེད་(པ)་ནི་ལོ་ཀ་བའི་དཔེ་གང་གིས་ཀྱང་
མཚོན་དུ་མེད་པའོ། །མི་མངོན་ནི་ཤེས་བྱ་ཇི་བཞིན་དུ་གནས་པ་དེ་ལ་ལྷ་ཕོ་མོའི་
གཟུགས་སུ་མི་མངོན་པའོ། །མི་སྣང་ནི་གཟུང་འཛིན་ཐམས་ཅད་དང་བྲལ་བས་
སོ། །གསལ་བྱེད་མིན་ནི་སྤྲོས་པའི་རྣམ་རྟོག་གང་གིས་ཀྱང་རྟོགས་པར་མི་ནུས་
པས་སོ། །མི་འགྱུར་ནི་རང་བཞིན་མི་འགྱུར་བ་སྟེ། རྒྱུ་རྟེན་གྱི་གང་ཟག ལམ་
བསྐྱེད་རྫོགས་གཉིས། འབྲས་བུ་སྐུ་དང་ཡེ་ཤེས་གཉིས་མེད་ལས་མི་འགྱུར་བར་
འདུག་པས་སོ། །རྟོགས་པ་མི་འགྱུར་བ་ནི་དེ་རྣམས་རེས་འཇོག་ཏུ་མི་འདུག་
པའོ། །ཀུན་འགྲོ་ནི་རྒྱུན་གྱིས་རྒྱུ་ལམ་འབྲས་བུ་ཐམས་ཅད་དུ་འགྲོ་བས་སོ། །
གཉིས་མེད་དེས་བརྟན་གཡོ་ཐམས་ཅད་ལ་ཁྱབ་པ་(པོ)འོ། །ཕྲ་ཞིང་ནི་རྡུལ་ཕྲ་
རབ་བས་ཀྱང་ཕྲ་བ་སྟེ་སྟོང་ཉིད་དུ་གནས་པའོ། །ཟག་མེད་ནི་འདུས་མ་བྱས་ཀྱི་
ཆོས་བཞི་སྟེ། ནམ་ཀ་དང་། སོ་སོར་བརྟགས་པའི་འགོག་པ་དང་། སོ་སོར་
བརྟགས་པ་མ་ཡིན་པའི་འགོག་པ་དང་། དེ་བཞིན་ཉིད་དོ། །དེ་ཡང་ནམ་ཀ་
ནི་དགག་བྱ་གཟུགས་བཀག་པ་སྟེ་གཟུགས་མ་གྲུབ་ཙམ་ལ་ནམ་མཁར་བཏགས་ཏེ་
་，
282



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
，, ，，
་
，!，
,
，
，
'，
གང་ཡིད་ཀྱི་རྣམ་པར་ཤེས་པའི་ཡུལ་དུ་གྱུར་པའི་བྱེ་བྲག་གོ །སོ་སོར་བརྟགས་
པའི་འགོག་པ་ནི་སོ་སོར་བརྟགས་པ་ཞེས་བྱ་བ་ཤེས་རབ་ཀྱི་བྱེ་བྲག་སྟེ། གཉེན་པོ་
ལམ་མོ། །དེའི་སྟོབས་ཀྱིས་ཟག་པ་དང་བཅས་པ་བྲལ་བ་ནི་འགོག་པའོ། །སོ་
སོར་བརྟགས་པ་མ་ཡིན་པ་ནི་གཉེན་པོ་ལམ་མེད་པར་རོ། །འགོག་པ་ནི་རྐྱེན་མ་
ཚང་བའི་སྒོ་ནས་གཉེན་པོ་སྐྱེ་རྒྱུའི་ཆོས་མ་སྐྱེས་པའོ། །དེ་བཞིན་ཉིད་ནི་བདག་མེད་
པ་རྣམ་པ་གཉིས་སོ། །ས་བོན་བྲལ་ནི་དགེ་བ་དང་མི་དགེ་བ་དང་མི་གཡོ་བའི་
ལས་ཀྱི་ས་བོན་ཐམས་ཅད་དང་བྲལ་བས་སོ། །
ད་ནི་སྤང་བྱ་སྤངས་ཤིང་ཡེ་ཤེས་ཁྱད་པར་ཅན་དང་བཅས་པའི་མཚན་གྱི་སྒོ་
ནས་བསྟོད་དེ། དེ་ཡང་ཕྱིའི་ཡུལ་དུ་ཞེན་པའི་འདོད་པའི་ཡོན་ཏན་ལྔའི་རྡུལ་མེད་
པའོ། །རྡུལ་བྲལ་ནི་སེམས་ཀྱི་རྣམ་པར་རྟོག་པའི་རྡུལ་དང་བྲལ་ཞིང་སྟོང་ཉིད་མི་
འགྱུར་བར་གནས་པའོ། །སྟོང་པ་ཉིད་དེ་ལ་ཀུན་ནས་ལྟ་བའི་བག་ལ་ཉལ་བ་དང་
བཅས་པའི་དྲི་མ་མེད་པའོ། །ཉེས་པ་སྤངས་པ་ནི་འདོད་ཆགས་ལ་སོགས་པའི་
སེམས་ཀྱི་ཟུག་རྔུའི་ཉེས་པ་མེད་པའོ། །དེ་ཉིད་ཀྱི་ཕྱིར་ན་སྐྱོན་མེད་པ་སྟེ།
བདག་དང་བདག་གིར་ཞེན་པའི་ནད་ཀྱི་སྐྱོན་མེད་པའོ། །ཤིན་ཏུ་སད་པ་ནི་སྟོང་
283



མཚན་བརྗོད་ཊིཀ།
ཉིད་ཕྱིན་ཅི་མ་ལོག་པར་སད་པས་སོ། །སད་པའི་བདག་ནི་ཉན་ཐོས་དང་རང་སངས་
རྒྱས་ལས་ཁྱད་པར་དུ་ཟུང་འཇུག་གཉིས་མེད་དུ་སད་པས་སོ། །ཀུན་ཤེས་ནི་བྱ་
བ་མ་ལུས་པར་མཁྱེན་པས་སོ། །ཀུན་རིག་ནི་སེམས་ཅན་ཐམས་ཅད་ཀྱི་བསམ་
པ་དང་བག་ལ་ཉལ་ཤེས་པས་སོ། །དམ་པ་(པོད་ནི་རྗེ་བཙུན་གྱི་གོང་ན་གཞན་མེད་
པས་སོ། །
ད་ནི་ཟབ་པ་དང་རྒྱ་ཆེ་བའི་མཚན་གྱི་སྒོ་ནས་བསྟོད་དེ། རྣམ་པར་
ཤེས་པ་ནི་འཇུག་པའི་ཚོགས་དྲུག་མ་གཏོགས་པའི་ཀུན་གཞིའི་རྣམ་པར་ཤེས་པ་ཞིག་
ཡོད་དེ། དེ་ཡང་རིག་པ་ནི་ཀུན་གཞིའི་རྣམ་པར་ཤེས་པ་མེད་ན། འཁོར་བར་
འཇུག་ཏུ་མི་རུང་བ་དང་། ཀུན་གཞིའི་རྣམ་པར་ཤེས་པ་མེད་ན་འཁོར་བ་ལས་ལྡོག་
ཏུ་མི་རུང་བ་ལ་སོགས་པ་དུ་མ་སློབ་དཔོན་ཐོགས་མེད་དང་དབྱིག་གཉེན་གྱི་བསྟན་
བཅོས་ལས་མང་དུ་བསྟན། ལུང་ནི་མངོན་པའི་མདོ་ནས། ཐོག་མ་མེད་པ་དུས་
ཀྱི་དབྱིངས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་
དང༌། །མྱ་ངན་འདས་པ་རིག་པར་བྱ། །ཞེས་སོ། །ཆོས་ཉིད་འདས་ནི་རྣམ་
པར་ཤེས་པ་དེ་ཡང་ཆོས་ཉིད་སྟོང་པར་གནས་པས་སོ། །ཡེ་ཤེས་གཉིས་མེད་ནི་
284



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
L
ཟབ་པ་དང་རྒྱ་ཆེ་བ་གཉིས་མེད་ཀྱི་ཚུལ་ལམ་ལམ་དེ་འཆང་བ་ཡང་མསྒྱུའོ། །
ད་ནི་ཐབས་ཤེས་རབ་འཕྲིན་ལས་དང་བཅས་པའི་མཚན་གྱི་སྒོ་ནས་བསྟོད་
དེ། རྣམ་པར་རྟོག་མེད་ནི་སྤྲོས་པའི་རྣམ་པར་རྟོག་པ་ཐམས་ཅད་ཟད་དེ་རང་
རིག་ཙམ་དུ་ཡང་མི་རྟོག་པའི་ཕྱིར་རོ། །འོ་ན་འཕྲིན་ལས་རྒྱུན་ཆད་དོ་ཞེ་ན། ལྷུན་
གྱིས་གྲུབ་སྟེ། ལྷུན་གྲུབ་ཏུ་གང་ལ་གང་འདུལ་དུ་སྤྲུལ་པའི་སྐུར་བསྟན་ནས་
སེམས་ཅད་གྱི་དོན་བྱེད་དེ་ནོར་བུ་རིན་པོ་ཆེ་དང་འདྲའོ། །དུས་གསུམ་དུ་སངས་
རྒྱས་ཀྱི་འཕྲིན་ལས་སེམས་ཅན་གྱི་དོན་བྱེད་པ་ཡང་མཉྩའོ། །སངས་རྒྱས་
ཞེས་པ་ལ། ཆོས་ཉིད་དོན་གྱི་སངས་རྒྱས་དང་། རྟོགས་པ་ཕུལ་དུ་བྱུང་བའི་
སངས་རྒྱས་སོ། །དང་པོ་ནི་སྤྲོས་པ་ཐམས་ཅད་དང་བྲལ་བའི་གནས་ལུགས་སྟོང་
པ་ཉིད་ལ་བྱའོ། །དེ་རྟོགས་པར་བྱས་ཏེ་བསྒོམ་པས་རྟོགས་པ་ཕུལ་དུ་བྱུང་བའི་སངས་
རྒྱས་འབྱུང་བའོ། །དེ་ཡང་གཉིས་མེད་གཅིག་པུ་ལ་ཡུལ་དང་ཡུལ་ཅན་དུ་མི་རིགས་
སོ་ཞེ་ན། དེ་ཡང་བདུད་ལྷ་སྦྱིན་ཡོད་ན་བཅོམ་ལྡན་འདས་ཡོད་ལ། བཅོམ་ལྡན་
འདས་ཡོད་ན་བདུད་ལྷ་སྦྱིན་ཡོད་པ་བཞིན་དུ། ཆོས་ཉིད་དོན་གྱི་སངས་རྒྱས་ཡོད་
ན་རྟོགས་པ་ཕུལ་དུ་བྱུང་བའི་སངས་རྒྱས་ཡོད་ལ། རྟོགས་པ་ཕུལ་དུ་བྱུང་བའི་སངས་
285



མཚན་བརྗོད་ཊཱིཀ
རྒྱས་ཡོད་ན་ཆོས་ཉིད་དོན་གྱི་སངས་རྒྱས་ཡོད་པའོ། །ཐོག་མ་མེད་པ་ནི་སྐྱེ་བ་
མེད་པའོ། །ཐ་མ་ནི་འགག་པ་མེད་པ་སྟེ་དོན་ལ་སྐྱེ་འགག་ཐམས་ཅད་དང་བྲལ་
བ་ཡང་མཉྩའོ། །
ད་ནི་པདྨའི་རིགས་ཀྱི་པདྨའི་རིགས་ལ་དགུ་ལས། དང་པོ་སངས་རྒྱས་
ཤིང་ཡེ་ཤེས་རང་གི་ངོ་བོའི་སྒོ་ནས་བསྟོད་དེ། དེ་ཡང་སངས་རྒྱས་གཉུག་མ་གཉིས་
སུ་མེད་པའི་ཡེ་ཤེས་དེ་ཡེ་ནས་གནས་པའི་དོན་དེ་ཉིད་ལམ་གང་བསྒོམ་པས་འབྱུང་ན།
སྟོབས་ལྔ་བསྒོམ་པས་མེ་ལོང་ལྟ་བུའི་ཡེ་ཤེས་ཐོབ། མི་འཇིགས་པ་བཞིས་མཉམ་
པ་ཉིད་ཀྱི་ཡེ་ཤེས་ཐོབ། སོ་སོ་ཡང་དག་པའི་རིག་པ་བཞིས་སོ་སོར་ཀུན་ཏུ་རྟོགས་
པའི་ཡེ་ཤེས། བྱམས་པ་དང་སྙིང་རྗེས་བྱ་བ་ནན་ཏན་གྱི་ཡེ་ཤེས། དེ་ཐམས་ཅད་
ལ་སྟོང་པས་རྒྱས་བཏབ་ནས་བསྒོམ་པས་ཆོས་ཀྱི་དབྱིངས་ཀྱི་ཡེ་ཤེས་ཐོབ་པས་
དང་པོ་(འ)་སངས་རྒྱས་སོ། །རྒྱུ་མེད་པ་ནི་དོན་དམ་པར་སྐད་ཅིག་མ་སྔ་མས་
ཕྱི་མའི་རྒྱུ་དང་རིམ་པ་མེད་པས་སོ། །ཡེ་ཤེས་མིག་གཅིག་ནི་མཐོང་བྱའི་ཡུལ་
གཅིག་ལས་མེད་པས་ན་ཡེ་ཤེས་མིག་དང་གང་ལྡན་པའོ། །དྲི་མ་མེད་ནི་དེ་ལྟ་བུའི་
མིག་ལ་རྣམ་རྟོག་གི་དྲི་མ་མེད་པས་སོ། །ཡེ་ཤེས་ལུས་ཅན་ནི་གཉིས་སུ་མེད་
286



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
པའི་ཡེ་ཤེས་དེ་ལ་ཕྱིའི་གཟུགས་དང་ཚོར་བ་ལ་སོགས་པ་མེད་པའོ། །དེ་བཞིན་ནི་
ཆོས་ཀྱི་དབྱིངས་སྟོང་པའོ། །གཤེགས་པ་ནི་དེ་ཉིད་རྟོགས་པའོ། །གཞན་དོན་
དུ་ན་དེ་བཞིན་སྟོང་པ་ཉིད་དོ། །གཤེགས་པ་ནི་གཟུགས་སྐུ་གཉིས་སེམས་ཅན་གྱི་
དོན་ལ་བཞུད་པའོ། །
ད་ནི་གསུང་གི་ཡོན་ཏན་ཐུན་མོང་མ་ཡིན་པའི་མཚན་གྱི་སྒོ་ནས་བསྟོད་དེ།
འདི་རྣམས་ནི་སྔ་མ་སྔ་མ་རྒྱུ་ལ་ཕྱི་མ་འབྲས་བུ་སྟེ་གཅིག་གིས་གཅིག་བཤད་པའོ། །དེ་
ཡང་ཚིག་གི་དབང་ཕྱུག་ནི་ཚིག་མཐའ་ཡས་པ་ལ་དབང་ཐོབ་པའོ། །དེའི་ཕྱིར་ཚིག་
གི་དབང་ཕྱུག་སྨྲ་བ་ཆེ་སྟེ། རྒོལ་བ་པོ་ཐམས་ཅད་ཀྱིས་ཟིལ་གྱིས་མི་གནོན་
པའོ། །དེ་ཉིད་ཀྱི་ཕྱིར་ན་སྨྲ་བའི་སྐྱེས་མཆོག་སྟེ། སྨྲ་བ་ཐམས་ཅད་ཀྱི་ནང་ན་
གཙོ་བོར་གྱུར་པས་སོ། །དེ་ཉིད་ཀྱི་ཕྱིར་སྨྲ་བའི་རྒྱལ་པོ་སྟེ་ཉན་ཐོས་དང་རང་སངས་
རྒྱས་ཐམས་ཅད་ཀྱི་སྨྲ་བ་ཟིལ་གྱིས་གནོན་པས་སོ། །དེ་ཉིད་ཀྱི་ཕྱིར་སྨྲ་བའི་
དམ་པ་སྟེ། སྨྲ་བ་རྣམས་ཀྱི་ནང་ན་གཙོ་བོར་འདུགས་པས་སོ། །དེ་ཉིད་ཕྱིར་ན་
མཆོག་གི་གནས་ཏེ། ཆོས་ཐམས་ཅད་འབྱུང་བའི་གནས་ཡིན་པས་སོ། །དེ་
ཉིད་ཀྱི་ཕྱིར་ན་སྨྲ་བའི་སེངྒེ་སྟེ། སྨྲ་བ་གཞན་ཐམས་ཅད་ཟིལ་གྱིས་གནོན་པས་
287



མཚན་བརྗོད་ཊིཀ།
སོ། །དེ་ཉིད་ཀྱིས་ཚུགས་པ་མེད་དེ་སྨྲ་བ་པོ་གཞན་གང་གིས་ཀྱང་ཚུགས་པ་མེད་
པ་དེ་མཉྩའོ། །
ད་ནི་སྐུ་དང་སྐུའི་འོད་ཟེར་ཐུན་མོང་མ་ཡིན་པའི་མཚན་གྱི་སྒོ་ནས་བསྟོད་དེ།
ཀུན་ཏུ་ལྟ་བ་ནི་ཐུགས་རྗེ་ཆེན་པོས་གང་ལ་གང་འདུལ་གྱི་གདུལ་བྱ་ལ་གཟིགས་ཏེ།
ཀུན་ཏུ་བཟང་པོའི་ཡེ་ཤེས་ལ་མངའ་བརྙེས་པས་སོ། །མཆོག་ཏུ་དགའ་ནི་སོ་སོ་
ཡང་དག་པར་རིག་པ་ཐོབ་པས་གདུལ་བྱ་ཐམས་ཅད་ཀྱི་དབང་པོ་རབ་འབྲིང་ཐ་མའི་
བསམ་པ་ཤེས་པས་སོ། །ཆོས་སོ་སོ་ཡང་དག་པར་རིག་པ་ཐོབ་པ་ནི་དེ་ལྟར་བསམ་
པ་ཤེས་ནས་བསམ་པ་དང་མཐུན་པའི་ཐེག་པ་གསུམ་གྱི་ཆོས་སྟོན་པས་སོ། །
གཟི་བརྗིད་ནི་འོད་དོ། །ཕྲེང་བ་ནི་འོད་ཁ་དོག་དྲུག་དང་ལྡན་པའོ། །ལྟ་ན་
སྡུག་ནི་བལྟ་བས་ཆོག་མི་ཤེས་པའི་འོད་དུ་འདུག་པས་སྡུག་གུ་མ་ཞེས་སོ། །འོད་
བཟང་འབར་བ་ནི་རང་བཞིན་གྱི་འོད་འདོམ་གང་བ་ལས་འོད་སྤྲོས་ཏེ་སེམས་ཅན་
ཐམས་ཅད་ཀྱི་དོན་བྱེད་ཅིང་ཉི་མ་དང་ཟླ་བའི་འོད་ཀྱང་ཟིལ་གྱིས་གནོན་པས་སོ། །
དཔལ་གྱི་བེའུ་ནི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ན་ལེགས་པའི་ཡོན་
ཏན་ཐམས་ཅད་བསྟེར་བའི་དཔལ་གྱི་བེའུར་བྱུང་བ་ཡང་མཉྫའོ། །ལག་ན་
288



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
འོད་འབར་སྣང་བ་(པོད་ནི་ཁྲོ་བོས་གདུལ་བ་རྣམས་ལ་ཁྲོ་བོའི་སྐུ་མེ་རི་དང་མེ་དཔུང་
ཅན་དུ་སྣང་བའོ། །མེ་དེ་ཡང་ཚ་བ་དང་གདུག་པ་ཅན་མ་ཡིན་ཏེ། སྐྱེ་བ་མེད་
པའི་བདག་ཉིད་དོ། །དེ་ལྟར་འགྲེལ་པ་ནས། ཨ་མཐའ་མར་བཞག་པ་ཡང་
ཡོད་ཅེས་པའི་དོན་ནོ། །
ད་ནི་མཛད་པའི་འཕྲིན་ལས་ཐུན་མོང་མ་ཡིན་པའི་མཚན་གྱི་སྒོ་ནས་བསྟོད་
དེ། སྨན་པ་ནི་སྤྱིར་ཁམས་གསུམ་གྱི་སེམས་ཅན་ཐམས་ཅད་ནད་པ། རྗེ་
བཙུན་འཇམ་དཔལ་སྨན་པ། ཆོས་གང་ཉམས་སུ་ལེན་པ་དེ་ནད་འཆོས་པ་དང་
འདྲའོ། །སེམས་ཅན་རྣམས་ཀྱི་ཉོན་མོངས་པའི་སྒྲིབ་པ་དཀྱིལ་འཁོར་རིགས་
བདུན་གྱི་བསྐྱེད་རིམ་གྱིས་སྦྱོང་བར་བྱེད་པས་སྨན་པའོ། །རྫོགས་པའི་རིམ་པ་
ཐབས་ཁྱད་པར་ཅན་གྱིས་ཤེས་བྱའི་སྒྲིབ་པ་སྦྱོང་བས་ཚེ་མཆོག་གོ །གཙོ་
བོ་(སྟེད་ནི་དེ་ལྟར་སྒྲིབ་པ་གཉིས་སྦྱོང་ཞིང་འགྲོ་བ་ཐམས་ཅད་ཀྱི་དོན་བྱེད་པས་སོ། །
འདོད་ཆགས་ལ་སོགས་པ་སྙིང་གི་ཟུག་རྔུ་དེ་འབྱིན་པ་ཡང་མསྒྱུའོ། །གོང་ན་གཞན་
མེད་པས་བླ་ན་མེད་དོ། །སྨན་རྣམས་མ་ལུས་ལྗོན་པའི་ཤིང་ནི། ཕྱིའི་ནད་
འདུ་བ་རྣམ་པ་བཞི་ལ་སོགས་པ་སེལ་བའི་དོན་དུ་ཙནྡན་དང་ག་བུར་ལ་སོགས་པ་ཐམས་
289



མཚན་བརྗོད་ཊིཀ།
ཅད་སྤྲུལ་པའོ། །ནད་དོ་ཅོག་ནི་ནང་གི་ནད་སྒྲིབ་པ་གཉིས་དང་ཕྱིའི་ནད་འདུ་བ་
རྣམ་པ་བཞིའོ། །དགྲ་ཆེ་བ་ནི་ནང་གི་ནད་དང་ཕྱིའི་ནད་ཐམས་ཅད་ཀྱི་གཉེན་པོར་
ཡང་མསྒྱུ་འདུག་པས་སོ། །༼སྡུག་གུ་མངོན་པར་འདོད་པ་ཐམས་ཅད་ཀྱི་གཞིར་
གྱུར་པའོ། །འགྲོ་བ་ཐམས་ཅད་དང་མི་མཉམ་པའི་སྤྲུལ་པའི་སྐུ་དེ་ལོ་ཀ་གསུམ་
གྱི་དབུ་རྒྱན་དང་འདྲ་བས་མཆོག་གོ །དཔལ་ལྡན་ནི་ལོ་ཀ་པའི་གདུལ་བྱ་ལ་ལེགས་
པའི་ཡོན་ཏན་ཐམས་ཅད་སྟེར་བས་སོ། །རྒྱུ་སྐར་ད་ལ་ཅན་ནི་རྒྱུ་སྐར་ཉི་ཤུ་རྩ་
བརྒྱད་ཀྱི་ད་ལར་སྤྲུལ་པའོ། །༽
ད་ནི་ཆོས་ཀྱི་སྦྱིན་པའི་མཚན་གྱི་སྒོ་ནས་བསྟོད་དེ། ཕྱོགས་བཅུ་ནམ་
མཁའི་མཐར་ཐུག་པ་ནི། ནམ་མཁའ་གར་ཁྱབ་ཏུ་ཆོས་ཀྱི་སྐུས་ཁྱབ། དེ་
གར་ཁྱབ་ཏུ་རིག་པའི་ཡེ་ཤེས་ཀྱིས་ཁྱབ། དེ་གར་ཁྱབ་ཏུ་ཐུགས་རྗེ་ཆེན་པོས་ཁྱབ།
དེ་གར་ཁྱབ་ཏུ་སྤྲུལ་པའི་སྐུས་ཁྱབ་པའོ། །ཆོས་ཀྱི་རྒྱལ་མཚན་ལེགས་པར་
འཛུགས་ནི་སྤྲུལ་སྐུ་དེས་ཚོགས་གཉིས་གསོག་པའི་ཆོས་ཀྱི་རྒྱལ་མཚན་འཛུགས་པ་
ཡང་མསྒྱུའོ། །
ད་ནི་གཞན་གྱི་དོན་མཛད་ཅིང་དགོས་འདོད་སྐོང་བ་དང་བཅས་པའི་མཚན་
290



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
གྱི་སྒོ་ནས་བསྟོད་དེ། འགྲོ་(ན)་ནི་རིགས་དྲུག་གོ །གདུགས་གཅིག་
ནི་དཔེར་ན་གདུགས་ཀྱིས་ཚད་པ་སོགས་ལས་སྐྱོབ་པར་བྱེད་པ་བཞིན་དུ་གཉིས་སུ་
མེད་པའི་ཡེ་ཤེས་ཀྱིས་ཉོན་མོངས་པའི་ཚད་གདུང་ལས་འགྲོ་བ་སྐྱོབ་པར་བྱེད་པས་
སོ། །ཡངས་པ་(སྐྱེད་ནི་གཉིས་མེད་ཐམས་ཅད་ལ་ཁྱབ་པས་སོ། །བྱམས་
(དང)་པ་ནི་སེམས་ཅན་ཐམས་ཅད་ལ་ཕན་ཞིང་བདེ་བ་དམ་པ་ལ་འགོད་པས་སོ། །
སྙིང་རྗེ་༣)་ནི་སེམས་ཅད་ཐམས་ཅད་སྡུག་བསྔལ་དང་བྲལ་བར་འདོད་པས་
སོ། །དེ་གཉིས་ཀྱིས་གདུལ་བྱའི་དོན་བྱེད་ཅིང་སྙིང་པོ་ལེན་པར་བྱེད་པའི་ད་ལ་ཅན་
ནོ། །དཔལ་ལྡན་ནི་ལོ་ཀ་ལས་འདས་པའི་སྐྱེས་གདུལ་བྱ་ལ་ལེགས་པའི་ཡོན་
ཏན་སྟེར་བས་སོ། །པདྨ་གར་གྱི་དབང་ཕྱུག་ནི་ཏིང་ངེ་འཛིན་གྱིས་གདུལ་བྱ་
འདུལ་བ་ཡང་མཉྩ་ཡིན་པས་བདག་གོ །ཡང་ན་པདྨ་ནི་འདམ་ནས་སྐྱེས་ཀྱང་
འདམ་གྱི་ཉེས་པའི་སྐྱོན་གྱིས་མ་གོས་པ་བཞིན་དུ་སངས་རྒྱས་ཀྱིས་སེམས་ཅན་གྱི་
དོན་བྱེད་ཀྱང་། སེམས་ཅན་གྱི་ཉེས་པའི་སྐྱོན་གྱིས་མི་གོས་པའོ། །གར་གྱི་
བདག་ནི་གར་མཁན་མི་འདྲ་བར་བསྒྱུར་བ་བཞིན་དུ་སངས་རྒྱས་ཀྱི་སྤྲུལ་པའི་སྐུ་མི་འདྲ་
བ་སྣ་ཚོགས་སུ་བསྒྱུར་ཅིང་འགྲོ་བའི་དོན་བྱེད་པའོ། །ཁྱབ་བདག་ཆེན་པོ་ནི་
291



མཚན་བརྗོད་ཊིཀ།
བརྟན་གཡོའི་དངོས་པོ་ཐམས་ཅད་ལ་ཁྱབ་ཅིང་སྤྲུལ་པས་སོ། །རིན་ཆེན་གདུགས་
ནི་གདུལ་བྱ་ལ་དགོས་འདོད་ཐམས་ཅད་སྟེར་ཞིང་གདུལ་བྱའི་ཉོན་མོངས་པ་ཐམས་
ཅད་ལས་སྐྱོབ་པས་སོ། །
ད་ནི་དུས་གསུམ་གྱི་སངས་རྒྱས་ཐམས་ཅད་ཀྱི་འབྱུང་ས་ཆོས་ཉིད་གཉིས་
མེད་ཀྱི་མཚན་གྱི་སྒོ་ནས་བསྟོད་དེ། སངས་རྒྱས་ཀུན་གྱིད་ནི་དུས་གསུམ་གྱི་
སངས་རྒྱས་སོ། །གཟི་བརྗིད་ཆེ་ནི་ཆོས་ཀྱི་དབྱིངས་སྟོང་པ་ཉིད་ཀྱི་དོན་ལ་བརྟེན་
ནས་བུདྡྷ་བ་ཡང་མཉྩའོ། །སངས་རྒྱས་ཀུན་(གྱིད་ནི་དུས་གསུམ་གྱིའོ། །སྐུ་
འཆང་བ་ནི་ཆོས་ཉིད་སྟོང་པའི་དོན་དེ་འཛིན་པས་སོ། །བུདྡྷ་ཀུན་གྱི་(ན)་དུས་
གསུམ་གྱིའོ། །རྣལ་འབྱོར་ཚེ་ནི་ཟབ་པ་དང་རྒྱ་ཆེ་བ་དབྱེར་མེད་པའོ། །དེ་ལྟར་
ཡང་གསང་བ་འདུས་པའི་ལེའུ་བཅོ་བརྒྱད་པ་ནས། རྣལ་འབྱོར་ཆེན་པོ་བཅོམ་ལྡན་
འདས། །རྡོ་རྗེ་སེམས་དཔའ་དེ་བཞིན་གཤེགས། །ཞེས་གསུངས་སོ། །
བུདྡྷ་ཀུན་(གྱི)ནི་དུས་གསུམ་གྱིའོ། །བསྟན་པ་གཅིག་ནི་དངོས་པོའི་
གནས་ལུགས་གཅིག་ཡིན་པས་བསྟན་པ་གཅིག་སྟེ་ཐེག་པ་ཆེན་པོའོ། །དེས་
འདུལ་བ་ལ་དེ་སྟོན་པ་ཡང་མའོ། །
292



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
ད་ནི་དེ་བཞིན་གཤེགས་པ་ལྔ་དང་འབྲེལ་བའི་རིགས་ཀྱི་ཡུམ་ལྔའི་མཚན་
གྱི་སྒོ་ནས་བསྟོད་དེ། རྡོ་རྗེ་རིན་ཆེན་ནི་མི་བསྐྱོད་པ་སྟེ་དེས་ཞེ་སྡང་ཅན་ལ་དགོས་
འདོད་ཐམས་ཅད་སྟེར་བས་སོ། །དབང་བསྐུར་དཔལ་ནི་དེའི་ཡུམ་རྡོ་རྗེའི་སེམས་
དཔའ་རྣམ་པར་ཐར་པའི་སྒོ་སྟོང་པ་ཉིད་ལས་གྲུབ་པ་སྟེ། དེས་རྡོ་རྗེའི་རིགས་ཀྱི་ད་
ལ་སྤྲུལ་བ་ལ་མངའ་བརྙེས་པས་སོ། །རིན་ཆེན་ཀུན་བདག་ནི་རིན་ཆེན་འབྱུང་
ལྡན་ཏེ། དེ་རིན་པོ་ཆེའི་རིགས་ཀྱི་དལ་གྱི་གཙོ་བོར་གྱུར་པས་སོ། །དབང་ཕྱུག་
(སྟེ)་ནི་ཡུམ་རིན་ཆེན་སེམས་མ་སྟེ། རྣམ་པར་ཐར་པའི་སྒོ་མཚན་མ་མེད་པ་
ལས་གྲུབ་པའོ། །དེས་རིན་པོ་ཆེ་རིགས་ཀྱི་ད་ལ་བསྐྱེད་པའི་ཡུམ་དུ་གྱུར་པས་
སོ། །ལོ་ཀའི་དབང་ཕྱུག་ནི་སྣང་བ་མཐའ་ཡས་ཏེ། དེ་པདྨའི་རིགས་ཀྱི་དལ་
གྱི་གཙོ་བོར་གྱུར་པའོ། །ཀུན་གྱི་བདག་ནི་དེའི་ཡུམ་ཆོས་ཀྱི་སེམས་མ་སྟེ།
རྣམ་པར་ཐར་པའི་སྒོ་སྨོན་པ་མེད་པ་ལས་གྲུབ་པའོ། །དེས་པདྨའི་རིགས་ཀྱི་ལྷ་
ཚོགས་བསྐྱེད་པའི་ཡུམ་དུ་གྱུར་པས་སོ། །རྡོ་རྗེ་འཆང་བ་ནི་དོན་ཡོད་གྲུབ་པ་སྟེ།
དེས་ཕྱག་ན་རྡོ་རྗེ་རྒྱ་གྲམ་པ་འཛིན་པས་སོ། །ཀུན་གྱི་རྗེ་ནི་དེའི་ཡུམ་ལས་ཀྱི་སེམས་
མ་སྟེ། དེ་རྣམ་པར་ཐར་པའི་སྒོ་ཐབས་ལ་མཁས་པ་ལས་གྲུབ་པའོ། །དེས་
293



མཚན་བརྗོད་ཊིཀ།
ལས་ཀྱི་རིགས་ཀྱི་ད་ལ་བསྐྱེད་པའི་ཡུམ་དུ་གྱུར་པའོ། །སངས་རྒྱས་ཀུན་གྱི་
ནི་རྣམ་པར་སྣང་མཛད་དེ། མི་བསྐྱོད་པ་ལ་སོགས་པ་དེར་རོ་གཅིག་ཏུ་གྱུར་པས་
སོ། །དེ་ལྟར་ཡང་ཐམས་ཅད་གསང་རྒྱུད་ནས། སངས་རྒྱས་ཐམས་ཅད་
གཅིག་བསྡུས་པ། །དེ་ནི་རྣམ་པར་སྣང་མཛད་དོ། །ཞེས་སོ། །ཐུགས་ཆེ་
བ་ནི་དེའི་ཡུམ་རྡོ་རྗེ་དབྱིངས་ཀྱི་དབང་ཕྱུག་མའོ། །དེ་ནི་མཆོད་རྟེན་གྱི་ནང་ན་སྐུ་
སྦས་པའི་ཚུལ་དུ་བཞུགས་པའོ། །དེ་ལྟར་དེ་བཞིན་གཤེགས་པའི་རིགས་ལྔར་བྱུང་
བ་ཐབས། ཡུམ་ལྔར་བྱུང་བ་ཤེས་རབ། ཐབས་ཤེས་རབ་གཉིས་མེད་དུ་འདུག་
པ་དེ་ཉིད་མཉྩའོ། །རྟགས་རྡོ་རྗེ་དང་རིན་པོ་ཆེ་ལ་སོགས་པའི་རིགས་བྱུང་བའོ། །
མན་ངག་ཏུ་གཡས་པའི་སོར་མོ་ལ་རྣམ་པ་ཡིག་འབྲུ་ལ་མོས་པ་དེ་བཞིན་གཤེགས་
པ་རིགས་ལྔ། གཡོན་པའི་སོར་མོ་ལ་རྣམ་པ་ཡིག་འབྲུ་ལ་མོས་པ་ཡུམ་ལྔར་
བསྒོམ་སྟེ། རྡོ་རྗེ་འཁོར་ལོའི་ཕྱག་རྒྱ་བཅས་ནས། ཨོཾ་མཉྩ་ཤྲཱི་ནི་བཛྲ་ཙཀྲ་ཧཱུྃ་
ཞེས་པས་ཚོགས་གསོག་པའི་རྟེན་གྱི་ད་ལ་སྤྲུལ་ཏེ་འབྲུ་ལྔར་ལྡན་པའི་སོར་མོ་ལ།
མཛུབ་མོ་ཆུང་དུ་འདུད་བྱས་ལ་ཞེས་པའི་དོན་ནོ། །
ད་ནི་དུས་གསུམ་གྱི་བུདྡྷ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་རང་བཞིན་
294



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
གྱི་མཚན་གྱི་སྒོ་ནས་བསྟོད་དེ། སངས་རྒྱས་ཀུན་(གྱིད་ནི་དུས་གསུམ་གྱིའོ། །
ཐུགས་ལ་གནས་ནི་ཐུགས་རྗེ་ཆེ་བའི་ཡོན་ཏན་གྱི་བདག་ཉིད་དུ་མཉྩ་གནས་པའོ། །
༼སངས་རྒྱས་ཀུན་གྱི་ནི་དུས་གསུམ་གྱིའོ། །སྐུ་ཆེ་བ་ནི་སྐུ་ཆེ་བའི་ཡོན་ཏན་
ཐམས་ཅད་དང་ལྡན་པའོ༽། །བུདྡྷ་ཀུན་གྱི་ནི་དུས་གསུམ་གྱིའོ། །གསུང་
ཡང་ཡིན་ནི་གསུང་ཆེ་བའི་ཡོན་ཏན་ཐམས་ཅད་ལྡན་པ་ཡང་མཉྩའོ། །མན་ངག་
ཏུ་སྦྱར་ན་གསང་ལྡན་དུ་ཐུགས་ཕྱག་མཚན་འགོད་པ། སྐུ་ཙ་ཀ་ལི་འགོད་པ། གསུང་
ཡིག་འབྲུ་འགོད་པ་གསུམ་དུ་སྦྱར་རོ། །
ད་ནི་པདྨའི་རིགས་ཀྱི་ལས་ཀྱི་རིགས་ལ་དགུ་ལས། དང་པོ་གཉིས་སུ་
མེད་པའི་ཡེ་ཤེས་དང་རྣལ་འབྱོར་པའི་དབྱེ་བའི་མཚན་གྱི་སྒོ་ནས་བསྟོད་དེ། རྡོ་རྗེ་
ཉི་མ་ནི་གཉིས་སུ་མེད་པའི་ཡེ་ཤེས་ཀྱི་ཉི་མའོ། །སྣང་བ་ཚེ་ནི་ཁམས་གསུམ་
ཐམས་ཅད་དུ་ཉི་མ་དང་འདྲ་བར་ཡེ་ཤེས་ཆེར་སྣང་བས་སོ། །རྡོ་རྗེ་ཟླ་བ་ནི་གཉིས་
སུ་མེད་པའི་ཡེ་ཤེས་ཀྱི་ཟླ་བའོ། །དྲི་མེད་ནི་ཟླ་བ་ལྟར་གསལ་བ་དེ་ལ་དྲི་མ་མེད་
པ་དེས་ཐམས་ཅད་ལ་ཆེར་གསལ་ཞིང་ཉོན་མོངས་པའི་ཚད་གདུང་ལས་བསིལ་
བར་བྱེད་པས་འོད་དོ། །
295



མཚན་བརྗོད་ཊིཀ།
མན་ངག་ཏུ་བཤད་ན་གཙོ་བོ་སུམ་བརྩེགས་པའི་ཉི་མ་དང་ཟླ་བའི་གདན་
བསྒོམ་པ་ཡང་འདིས་བསྟན། མཆོད་རྟེན་གྱི་འཇིམ་པ་ལ་ཉི་ཟླ་གའུ་ཁ་སྦྱར་གྱི་
བར་དུ་བསྒོམ་སྟེ་བྱིན་གྱིས་བརླབ་པ་བསྟན། མི་རྟོག་པའི་ཡེ་ཤེས་འདོན་པའི་ཐབས་
ཀྱང་འདིས་བསྟན་ཏེ། དེ་ལ་རྒྱས་པར་འདོན་པ་དང་། མདོར་བསྡུས་ཏེ་འདོན་པ་
ལས། དང་པོ་རྒྱས་པར་འདོན་པ་སྟོན། དེ་ལ་རྒྱུད་རྫོགས་པར་འདོན་པ་དང་།
དུམ་བུར་འདོན་པ་ལས། དང་པོ་རྫོགས་པར་འདོན་པ་སྟོན། དེ་ལ་རིགས་བསྡུས་
ཀྱི་རྣལ་འབྱོར་ལ་གནས་ནས་རྫོགས་པར་འདོན་པ་དང་། རིགས་སོ་སོ་བའི་རྣལ་
འབྱོར་ལ་གནས་ནས་རྫོགས་པར་འདོན་པ་ལས། དང་པོ་རིགས་བསྡུས་ཀྱི་རྣལ་
འབྱོར་ལ་གནས་ནས་རྫོགས་པར་འདོན་པ་སྟོན་ཏེ། དེ་ཡང་གོང་ལེའུ་བཞི་པ་བཞིན་
དུ་བསྲུང་བའི་འཁོར་ལོ་མདོར་བསྡུས་པ་ནས་རིགས་བསྡུས་ཀྱི་གཙོ་བོ་སུམ་བརྩེགས་
པའི་བར་དུ་བསྒོམ་སྟེ། དེའི་ཐུགས་ཀར་ཉི་མའི་དཀྱིལ་འཁོར་དང་ཟླ་བའི་དཀྱིལ་
འཁོར་ཁ་སྦྱར་བའི་དབུས་སུ་ཨ་བསྒོམ་སྟེ། ཨ་དེས་སྐྱེ་བ་མེད་པ་མཚོན། དེ་
ཡང་དོན་ཆེན་ཡི་གེ་དམ་པ་ཡིན། །ཁོང་ནས་འབྱུང་བ་སྐྱེ་བ་མེད། །ཅེས་སོ། །དེ་
ཡང་འདི་ལྟར་སངས་རྒྱས་ནས། འཇམ་དཔལ་དཔལ་དང་ལྡན་པའི་མཆོག་
296



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
གི་བར་དུ་ལྟ་བའི་རྟོགས་པས་ཟིན་པས། ཨ་ལས་སྐྱེ་མེད་ཀྱི་རང་སྒྲར་མཚན་རྣམས་
ཏཱལ་ཏཱལ་གྲགས་པར་བསམ་ལ་ཚར་གསུམ་མམ་བདུན་ནམ་ཉི་ཤུ་རྩ་གཅིག་གི་
བར་དུ་འདོན་ནོ། །དེ་ལ་སྐྱོ་ན་རྡོ་རྗེ་ཆེན་པོ་ལ་སོགས་པ་རིམ་གྱིས་ཨ་ལ་བསྡུས་ཏེ་
སྟོང་པ་ཉིད་དུ་བསྒོམ་མོ། །དེའི་ངང་ལས་དང་པོའི་སངས་རྒྱས་སུ་ལངས་ཏེ་སྤྱོད་
ལམ་ཡན་ལག་བརྒྱད་ཅི་རིགས་སུ་བྱའོ། །
རིགས་སོ་སོ་བའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་ན།
ལེའུ་བཅུ་བཞི་པ་བཞིན་དུ་བསྲུང་བའི་འཁོར་ལོ་མདོར་བསྡུས་པ་ནས། རིགས་
བསྡུས་ཀྱི་གཙོ་བོ་སུམ་བརྩེགས་པའི་བར་དུ་བསྒོམ་སྟེ། དེའི་ཐུགས་ཀར་ཉི་ཟླའི་
བར་དུ་ཨ་བསྒོམ་ལ། དེ་ལས་སྐྱེ་མེད་ཀྱི་རང་སྒྲ་ཏུལ་ཏཱལ་གྲགས་པར་བསམ་ལ།
འདི་ལྟར་སངས་རྒྱས་བཅོམ་ལྡན་འདས་ནས། ཐེག་པ་ཆེན་པོའི་ཚུལ་གྱི་མཆོག་གི་
བར་དུ་འདོན། དེ་ནས་སྐུ་དེ་སྟོང་པ་ཉིད་དུ་བསྒོམ་ལ། དེའི་ཤུལ་དུ་ཏ་ཐཱའི་རིགས་
ཀྱི་སུམ་བརྩེགས་པ་བསྐྱེད་དེ། དེའི་ཐུགས་ཀར་གོང་བཞིན་དུ་ཉི་ཟླའི་བར་དུ་ཨ་
བསྒོམ་སྟེ། དེ་ལ་སྐྱེ་མེད་ཀྱི་རང་སྒྲས་སངས་རྒྱས་རྣམ་པར་སྣང་མཛད་ཆེ་ནས།
རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་འདོན། དེ་སྟོང་པ་ཉིད་དུ་བསྒོམ་སྟེ་དེའི་ཤུལ་
297



མཚན་བརྗོད་ཊིཀ།
དུ་རྡོ་རྗེ་རིགས་ཀྱི་སུམ་བརྩེགས་པ་སྐད་ཅིག་གིས་བསྐྱེད་དེ། དེའི་ཐུགས་ཀར་གོང་
བཞིན་ཨ་ལས་རང་སྒྲ་གྲགས་པར་བསྒོམ་སྟེ། རྡོ་རྗེ་འཇིགས་བྱེད་འཇིགས་པར་
བྱེད་ནས་སྒྲ་དང་ལྡན་པ་རྣམས་ཀྱི་མཆོག་གི་བར་དུ་འདོན། དེ་སྟོང་པ་ཉིད་དུ་བསྒོམ་
པའི་ཤུལ་དུ་པདྨའི་རིགས་ཀྱི་སུམ་བརྩེགས་པ་པ་སྐད་ཅིག་གིས་བསྐྱེད་ལ། དེའི་
ཐུགས་ཀར་གོང་བཞིན་ཉི་ཟླའི་བར་དུ་ཨ་བསྒོམ་པ་དེ་ལས་སྐྱེ་མེད་ཀྱི་རང་སྒྲ་གྲགས་
པར་བསམ་ལ། ཡང་དག་བདག་མེད་དེ་བཞིན་ཉིད་ནས། ཡེ་ཤེས་མེ་ལྕེ་འོད་
འབར་གསལ་གྱི་བར་དུ་འདོན། དེ་སྟོང་པ་ཉིད་དུ་བསྒོམ་པའི་ཤུལ་དུ་རིན་པོ་ཆེའི་
རིགས་ཀྱི་སུམ་བརྩེགས་པ་སྐད་ཅིག་གིས་བསྐྱེད་ལ། དེའི་ཐུགས་ཀར་ཨ་ལས་
མཚན་གྱི་སྒྲ་གྲགས་པར་བསམ་སྟེ། འདོད་པའི་དོན་གྲུབ་དམ་པ་སྟེ་ནས། ནོར་
བུ་ཆེན་པོ་རིན་ཆེན་ཏོག་གི་བར་དུ་འདོན། དེ་སྟོང་པར་བསྒོམ་སྟེ་དེའི་ཤུལ་དུ་ལས་
ཀྱི་རིགས་ཀྱི་གཙོ་བོ་སུམ་བརྩེགས་པ་སྐད་ཅིག་གིས་བསྐྱེད་དེ། དེའི་ཐུགས་
ཀར་ཨ་ལས་སྒྲ་གྲགས་པར་བསམ་ལ། སངས་རྒྱས་ཀུན་གྱི་རྟོགས་བྱ་བ་
ནས། འཇམ་དཔལ་དཔལ་དང་ལྡན་པའི་མཆོག་གི་བར་དུ་འདོན། ཚར་གཅིག་
འདོན་ན་དེས་ཐོན་པ་ཡིན་ལ། ཚར་གཉིས་ལ་སོགས་པ་འདོན་ན་གོང་བཞིན་དུ་སྐུ་
298



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
བསྐྱེད་བཞུ་བ་བྱས་པ་ལས་གཞན་ཁྱད་མེད་དོ། །ཐུན་གྱི་མཐའ་མ་རྡོ་རྗེ་ཆེན་པོ་
ལ་སོགས་པ་ཐུགས་ཀར་བསྡུ་སྟེ་སྟོང་པ་ཉིད་དུ་བསྒོམ། དེའི་ངང་ལས་དང་པོའི་
སངས་རྒྱས་སུ་ལངས་ལ་སྤྱོད་ལམ་ཡན་ལག་བརྒྱད་ཅི་རིགས་སུ་བྱའོ། །དུམ་
བུར་འདོན་ན་ད་ལ་རིགས་བདུན་ལ་དུམ་བུར་འདོན་ཐབས་བདུན་ཡོད་པ་ལས། འདིར་
པདྨའི་རིགས་ལ་མཚོན་ན་ལེའུ་བཞི་པ་ནས་འབྱུང་བ་བཞིན་དུ་བསྲུང་བའི་འཁོར་ལོ་
མདོར་བསྡུས་པ་ནས། པདྨའི་རིགས་ཀྱི་གཙོ་བོ་སུམ་བརྩེགས པའི་བར་དུ་
བསྒོམ་སྟེ། དེའི་ཐུགས་ཀར་ཉི་ཟླའི་བར་དུ་ཡི་གེ་ཨ་བསྒོམ་ལ། དེ་ལས་སྐྱེ་
མེད་ཀྱི་སྒྲ་ཏཱལ་ཏཱལ་གྲགས་པར་བསམ་ལ། ཡང་དག་བདག་མེད་དེ་བཞིན་ཉིད་
ནས་ཡེ་ཤེས་མེ་ལྕེ་འོད་འབར་གསལ་གྱི་བར་དུ་ཚར་གསུམ་མམ་བདུན་ནམ་ཉི་
ཤུ་རྩ་གཅིག་གམ་བརྒྱ་རྩ་བརྒྱད་ཀྱི་བར་དུ་འདོན་ནོ། །དེ་ལ་སྐྱོ་ན་རྡོ་རྗེ་ཆེན་པོ་
ལ་སོགས་པ་ཚུར་སྙིང་ཀའི་ཨ་ལ་བསྡུས་ཏེ་སྟོང་པ་ཉིད་དུ་བསྒོམ། དེའི་
ངང་ལས་དང་པོའི་སངས་རྒྱས་སུ་ལངས་ལ་སྤྱོད་ལམ་ཡན་ལག་བརྒྱད་ཅི་རིགས་
སུ་བྱའོ། །
གལ་ཏེ་མངོན་པར་རྟོགས་པ་དེ་ཙམ་དུ་བསྒོམ་མི་ནུས་པ་ཞིག་གིས་མི་རྟོག་
299



མཚན་བརྗོད་ཊིཀ།
པའི་ཡེ་ཤེས་མདོར་བསྡུས་ཏེ་འདོན་པ་ནི། མཚན་གྱི་ཡང་སྙིང་ལན་གཅིག་བརྗོད་
པས་སྐྱེ་མེད་ལས་རྣོན་པོ་ཞལ་ལྔ་པ་ཞིག་ཤར་བར་བསྒོམ་ལ་དེའི་ཞལ་ལྔ་ལས་
མཚན་གྱི་སྒྲ་བྱུང་བར་བསམ་ཞིང་འདོན་ཏེ། སྒྲ་དེས་ཀྱང་ཆོས་ཉིད་གསལ་བར་
བྱེད་པའི་རྒྱུན་གཉིས་མེད་ཀྱི་རོལ་པར་ཆོས་ཐམས་ཅད་ཤེས་པར་བྱས་ཤིང་ལྟ་བའི་
རྟོགས་པས་ཟིན་པར་བྱས་ནས་ཇི་སྲིད་མི་སྐྱོ་བའི་བར་དུ་བཟླས་པ་བྱའོ། །ཆགས་
བྲལ་ནི་ཉན་ཐོས་དང་རང་བུདྡྷ་དང་བྱང་ཆུབ་སེམས་དཔའི་ལམ་མོ། །(ལ)་
སོགས་ནི་ཆོས་དགེ་བ་བཅུས་འབྲས་བུ་བདེ་འགྲོ་ལྷ་དང་མིའི་གོ་འཕང་ཐོབ་པར་བྱེད་
པ་ལོ་ཀ་བའི་ལམ་མོ། །ཆགས་པ་ཆེ་ནི་འདོད་ཆགས་བཞིའི་བྱེ་བྲག་གི་སྒོ་
ནས་རྒྱུད་སྡེ་བཞི་སྟོན་པ་ཡང་མའོ། །
ད་ནི་གདུལ་བྱའི་དོན་མཛད་པ་དང་བཅས་པའི་སྒོ་ནས་བསྟོད་དེ། ཁ་དོག་
སྣ་ཚོགས་འབར་བའི་འོད་ནི་ཡེ་ཤེས་སེམས་དཔའི་ཐུགས་ཀ་ནས་མུན་པ་ཐམས་
ཅད་དག་པར་བྱེད་པའི་འོད་དེ། རྗེ་བཙུན་དེ་ཉིད་ཀྱིས་སྣ་ཚོགས་པའི་སྒོ་ནས་གདུལ་
བྱའི་བསམ་པ་དང་སྤྱོད་པ་དང་། མོས་པ་དང་དབང་པོ་རབ་འབྲིང་ཐམས་ཅད་ལ་
སྐད་ཅིག་མ་ཁོ་ནས་སྐད་སྣ་ཚོགས་དང་སྒོ་སྣ་ཚོགས་ལ་སོགས་པས་ཆོས་སྟོན་པར་
མཟ
300
300



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
བྱེད་པས་སོ། །སངས་རྒྱས་ཤཱཀྱ་ཐུབ་པ་དེ་རྡོ་རྗེ་གདན་གྱི་སྤོ་ལ་ཞབས་གཉིས་རྡོ་
རྗེ་དཀྱིལ་མོ་ཀྲུང་དུ་བཞུགས་ཏེ། བདུད་བཞི་ལས་མཆོག་ཏུ་རྒྱལ་བས་ཟད་པ་
དང་མི་སྐྱེ་བའི་ཡེ་ཤེས་མངོན་དུ་བྱས་ཏེ་རྫོགས་པར་སངས་རྒྱས་པ་ཡང་མམྦུའོ། །
སངས་རྒྱས་ནི་སྤྲུལ་པའི་སྐུའོ། །འགྲོ་བའི)་ནི་གདུལ་བྱ་གང་ལ་གང་འདུལ་
གྱི་དོན་དུ་འགྲོ་བས་སོ། །ཆོས་འཛིན་པ་ནི་གདུལ་བྱ་དེའི་དོན་དུ་ཆོས་གསུང་ཞིང་
ཆོས་འཛིན་པ་ཡང་མཉྙའོ། །དཔལ་ལྡན་ནི་གདུལ་བྱ་གང་འདུལ་བ་ལ་ལེགས་
པའི་ཡོན་ཏན་སྟེར་བས་སོ། །སངས་རྒྱས་པདྨ་སྐྱེས་ནི་སངས་རྒྱས་ཉིད་པདྨ་
དང་འདྲ་སྟེ། འགྲོ་བའི་དོན་དུ་སྤྲུལ་པའི་སྐུ་འགྱེད་ཀྱང་འཁོར་བའི་སྐྱོན་གྱིས་མ་
གོས་པས་སོ། །མན་ངག་ཏུ་བསྟན་ན་ཁ་དོག་སྣ་ཚོགས་འབར་བའི་འོད་ཀྱིས་ཟབ་
མོ་གསང་སྔགས་མདོར་བསྡུས་སུ་འདོན་པ་སྟོན་ཏེ། དེ་ཡང་ཁྲུས་བྱས་སྟན་བདེ་
བ་ལ་འདུག་སྟེ་སེམས་བསྐྱེད་སྔོན་དུ་འགྲོ་བས། སྡོམ་པ་གཟུང་བ་བསོད་ནམས་
ཀྱི་ཚོགས། ཨ་ལི་བཅུ་གཉིས་བརྗོད་པས་བདག་གཞན་སྟོང་པར་བསྒོམ། སྦི་
ཏཱ་ཧྲི་དིའི་སྔགས་བརྗོད་པས་སྟོང་པའི་ང་རྒྱལ་བྱ། བཛྲ་ཏཱིཀ་ནས་ཨ་ར་པ་ཙ་
ནཱ་ཡ་ཏེ་ན་མའི་བར་དུ་བརྗོད་པས། རང་རིགས་བསྡུས་ཀྱི་ཡེ་ཤེས་སེམས་དཔའི་
301



མཚན་བརྗོད་ཊིཀ།
སྐུར་ཝལ་གྱིས་བསྐྱེད། དེའི་སྙིང་ཀར་ཉི་ཟླ་ཁ་སྦྱར་གྱི་དབུས་སུ་རང་རིག་སྐྱེ་མེད་
ཨ་དཀར་པོ་འོད་འབར་བ་བསྒོམ་ལ། ཨ་དེ་ལས་རིགས་བསྡུས་ཀྱི་མཚན་ཁ་དོག་
སྣ་ཚོགས་པ་ཡིག་འབྲུ་སྤྲོ། དེའི་རྗེས་ལ་དེ་བཞིན་གཤེགས་པའི་མཚན་གྱི་སྔགས་
དཀར་པོ་སྤྲོ། དེ་ནས་སྔོན་པོ། དེ་ནས་ཡིག་འབྲུ་དམར་པོ། དེ་ནས་སེར་པོ།
དེ་ནས་ལྗང་ཀུ་སྤྲོས་ལ་འཇིག་རྟེན་གྱི་ཁམས་ཀུན་ཁྱབ་པར་བྱས་ཏེ་སངས་རྒྱས་ལ་
ཕོག་པས་ཐུགས་མཉེས་པར་བྱས། སེམས་ཅན་ལ་ཕོག་པས་སེམས་ཅན་གྱི་
སྡིག་སྒྲིབ་སྦྱངས་པར་བསམ། དེ་ལྟར་བུདྡྷ་མཆོད་པ་དང་མ་སཏཱའི་དོན་བྱེད་
བཞིན་པ་དང་བཅས་པའི་སྔགས་ཀྱི་ཡིག་འབྲུ་སོ་སོ་ལས་རང་རང་གི་སྒྲ་བྱུང་བས།
དེ་ལྟ་བུའི་མཚན་གྱི་སྔགས་ཀྱི་ཡི་གེས་འཇིག་རྟེན་གྱི་ཁམས་ཐམས་ཅད་གང་བ་ལ་
དམིགས་པ་གཏད་དེ་ཇི་སྲིད་མི་སྐྱོའི་བར་དུ་གདོན་པར་བྱའོ། །སྐྱོ་བར་གྱུར་ན་ཡིག་
འབྲུ་ཐམས་ཅད་ཐུགས་ཀའི་ཨ་ལ་བསྡུས་ཏེ། ཡེ་ཤེས་སེམས་དཔའ་དང་པོའི་སངས་
རྒྱས་སུ་བསྒྱུར་ལ་ལྡང་བར་བྱའོ། །
རྡོ་རྗེ་དཀྱིལ་ཀྲུང་རྫོགས་སངས་རྒྱས་ཀྱིས་གཙོ་བོ་སུམ་བརྩེགས་པའི་
ཞབས་རྡོ་རྗེའི་དཀྱིལ་ཀྲུང་དུ་བཞུགས་པ་(བསྒོམ)་ཟིན། སངས་རྒྱས་འགྲོ་བའི་
302



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
，
ཆོས་འཛིན་པས་རྒྱུད་འདི་བཀླག་ཟིན། དཔལ་ལྡན་པདྨ་སངས་རྒྱས་སྐྱེས་ཀྱིས་
གཙོའི་རིགས་ལྔའི་པདྨའི་གདན་བསྒོམ་ཟིན། ཀུན་མཁྱེན་ཡེ་ཤེས་ནི་ཐམས་
ཅད་མཁྱེན་པའི་ཡེ་ཤེས་སོ། །མཛོད་(འཛིན་པ)་ནི་ཁྱིམ་སྟེ་ཡེ་ཤེས་དེ་ཉིད་མཛོད་
དང་འདྲ་བར་གཅེས་པར་འཛིན་ཅིང་འཆང་བ་ཡང་མཉྩཱའོ། །རྒྱལ་པོ་ནི་དགེ་བ་
བཅུའི་ལས་ཀྱི་ལམ་ལས་ངན་སོང་གསུམ་ལས་གྲོལ་བས་སོ། །སྒྱུ་འཕྲུལ་སྣ་
ཚོགས་པ་ནི་སྤྲུལ་པའི་སྐུ་མི་འདྲ་བ་སྣ་ཚོགས་པའོ། །དེ་འཛིན་ཅིང་འཆང་བ་
ཡང་མཉྫའོ། །ཆེ་བ་སངས་རྒྱས་ནི་ཐམས་ཅད་ལ་ཁྱབ་ཅིང་སེམས་ཅན་གྱི་དོན་
དུ་འགྲོ་བས་སོ། །རིགས་སྔགས་འཛིན་ནི་གཟུངས་བཞི་སྟེ། གཟུངས་བཞིའི་
དོན་འདི་འགྲེལ་པ་ན་རྒྱས་པར་གསུང་སྟེ། འདིར་མཚོན་པ་ཙམ་ལས་མི་གསུང་
བར་གདའོ། །ཆོས་ཀྱི་གཟུངས། དོན་གྱི་གཟུངས། སྔགས་ཀྱི་གཟུངས།
བཟོད་པའི་གཟུངས་སོ། །དེ་བཞི་འཛིན་པས་གདུལ་བྱའི་དོན་མཛད་པ་ཡང་
མཉྫིའོ། །ད་ནི་དང་པོའི་སངས་རྒྱས་ཕྱག་རྒྱ་བཞིས་རྒྱས་གདབ་པའི་མཚན་གྱི་
སྒོ་ནས་བསྟོད་དེ། རྡོ་རྗེ་རྣོན་པོ་ནི་དང་པོའི་སངས་རྒྱས་སྐུ་ཕྱག་རྒྱ་ཆེན་པོའི་ངོ་
བོ། རལ་གྲི་ཆེ་ནི་ལས་ཀྱི་ཕྱག་རྒྱ་སྟེ་ཕྱག་གཡས་རལ་གྲིས་ཉོན་མོངས་པ་གཅོད་
303



མཚན་བརྗོད་ཊིཀ།
*
པས་སོ། །ཡེ་གེ་མཆོག་དེ་ནི་གསུང་རྣམ་པར་དག་པའི་བརྡར་ལྗགས་རྡོ་རྗེ་
ཡི་གེ་དྷིས་མཚན་པ་ཆོས་ཀྱི་ཕྱག་རྒྱ་དང་ལྡན་པས་སོ། །རྣམ་པར་དག་ནི་གཡོན་
གྱི་ཕྱག་ན་པོ་ཏི་བསྣམས་པས་དམ་ཚིག་གི་ཕྱག་རྒྱ་དང་ལྡན་པའོ། །དེ་ཉིད་ཀྱི་
ཕྱིར་ན་དང་པོའི་སངས་རྒྱས་ཕྱག་རྒྱ་བཞི་དང་ལྡན་པ་ཡང་མཉྙའོ། །མན་ངག་ཏུ་
དང་པོའི་སངས་རྒྱས་རང་རྐྱ་བའི་སྒྲུབ་ཐབས་སྦྱར་རོ། །
ད་ནི་ལམ་འབྲས་བུའི་ཡོན་ཏན་གྱི་མཚན་གྱི་སྒོ་ནས་བསྟོད་དེ། ཐེག་པ་
ཆེན་པོ་ནི་ཐེག་ཆེན་པོ་ལམ་དུ་བསྒོམ་པས་འབྲས་བུ་སྡུག་བསྔལ་གྱི་བདེན་པ་རྒྱུ་ཀུན་
འབྱུང་གི་བདེན་པ་དང་བཅས་པའི་སྡུག་བསྔལ་གཅོད་པའོ། །མཚོན་ཆ་ཆེན་པོ་
ནི་དེ་ལྟ་བུའི་གཉིས་སུ་མེད་པའི་ཡེ་ཤེས་དེས་མི་མཐུན་པའི་ཕྱོགས་གཅོད་པར་
བྱེད་པས་སོ། །(རྡོ་རྗེད་ཆོས་ནི་དེ་ལྟར་བསྒོམ་པས་གཉིས་སུ་མེད་པའི་ཡེ་ཤེས་
བསྐྱེད་པར་བྱའོ། །རྡོ་རྗེ་ཟབ་མོ་ནི་ཡེ་ཤེས་ཟབ་མོ་སྐྱེ་མེད་དུ་ཤེས་པས་སོ། །ཡང་
ན་གཟུང་འཛིན་ལ་སོགས་པའི་རྣམ་པར་རྟོག་པ་དང་བྲལ་བའི་སྟོང་ཉིད་དུ་ཤེས་པའོ། །
ཛི་ན་ནི་མི་བསྐྱོད་པ་ལ་སོགས་པ་རིགས་བཞིའོ། །ཛིཀ་ནི་རིགས་བཞི་ལས་རྒྱལ་
ཞིང་ཟིལ་གྱིས་གནོན་པས་རྣམ་པར་སྣང་མཛད་དོ། །རྡོ་རྗེ་བློ་གྲོས་ནི་རྡོ་རྗེ་དང་
ཀ
པ
304



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
ད །
-
-
-།
，
ཡས•
•
ན
•
，，
，
-
--
-
-
འདྲ་བར་གཟུང་འཛིན་ལ་སོགས་པའི་རྣམ་པར་རྟོག་པ་ཐམས་ཅད་ཀྱི་བློས་མི་ཕྱེད་
པའོ། །དོན་བཞིན་རིག་ནི་དོན་ཇི་ལྟར་གནས་པའི་ཤེས་བྱ་ཐམས་ཅད་ཇི་ལྟ་བ་
བཞིན་དུ་རིག་པ་ཡང་མལྷུའོ། །
ད་ནི་ཕ་རོལ་དུ་ཕྱིན་པ་བཅུ་པོ་ཉིད་ས་བཅུའི་རྒྱན་དུ་གྱུར་པའི་མཚན་གྱི་སྒོ་ནས་
བསྟོད་དེ། ཕ་རོལ་ཕྱིན་པ་ཀུན་ནི་སྦྱིན་པ་ལ་སོགས་པ་དྲུག་གོ །རྫོགས་པ་
ནི་སྦྱིན་པ་གཏོང་ཚུལ་ཁྲིམས་བསྲུང་བ་ལ་སོགས་པ་བསོད་ནམས་ཀྱི་ཚོགས་སོ། །དེ་
ལ་འཁོར་གསུམ་མི་དམིགས་པས་རྒྱས་ཐེབས་པས་ཡེ་ཤེས་ཀྱི་ཚོགས་ཏེ། དེ་ལྟར་
ཚོགས་གཉིས་རྫོགས་པ་ཡང་མསྒྲུའོ། །ས་རྣམས་ཀུན་ནི་ས་དང་པོ་རབ་ཏུ་དགའ་
བ་ནས་བཅུ་པ་ཆོས་ཀྱི་སྤྲིན་གྱི་བར་གྱི་ས་བཅུའོ། །རྒྱུན་ནི་ས་དེ་རེ་རེ་ལ་རྗེ་བཙུན་
གཉིས་མེད་ཀྱི་རྒྱན་དང་ལྡན་པས་སོ། །ཡང་ན་ས་རེ་རེ་ལ་ཕ་རོལ་ཏུ་ཕྱིན་པ་རེ་
རེའི་རྒྱན་དང་ལྡན་པས་སོ། །
ད་ནི་ཡེ་ཤེས་ཀྱི་སྐུའི་སྒོ་ནས་གཞན་གྱི་དོན་བྱེད་པ་དང་བཅས་པའི་མཚན་
གྱི་སྒོ་ནས་བསྟོད་དེ། རྣམ་པར་དག་པ་བདག་མེད་ཆོས་ནི། སེམས་སྐྱེ་མེད་
དུ་རྟོགས་པ་དེས་རང་བཞིན་གྱིས་བརྟགས་ཚོད་ཀྱི་ཆོས་ཐམས་ཅད་ཀྱང་སྐྱེ་མེད་དུ་
305



མཚན་བརྗོད་ཊིཀ།
རྟོགས་པ་ཡང་མཉྩའོ། །ཡང་དག་ནི་སྒྲོ་སྐུར་གཉིས་དང་བྲལ་བའོ། །ཡེ་ཤེས་
ནི་ཀུན་ཏུ་བཟང་པོའི་ཡེ་ཤེས་སོ། །ཟླ་འོད་བཟང་ནི་ཚོགས་གཉིས་རྫོགས་པའི་
བརྡར་རྗེ་བཙུན་གྱི་ཐུགས་ཀར་ཟླ་བའི་དཀྱིལ་འཁོར་ཉ་གང་བ་ལྟར་བྱུང་བ་ཡང་
མཉྫིའོ། །བརྩོན་ཆེན་ནི་བྱ་བ་ནན་ཏན་གྱི་ཡེ་ཤེས་ཟག་མེད་ཀྱི་བརྩོན་འགྲུས་ཆེན་
པོའོ། །སྒྱུ་འཕྲུལ་ནི་སྤྲུལ་པའི་སྐུའོ། །དྲ་བ་སྟེ་ནི་སྟོང་ཉིད་ལས་མ་འདས་
པས་སོ། །རྒྱུད་ཀུན་གྱི་ནི་བདག་པོའི་ནི་རྒྱུད་སྡེ་བཞི་སྟོན་པའི་བདག་པོ་ཡང་
མཉྩའོ། །དེ་ཉིད་ཀྱི་ཕྱིར་མཆོག་གོ །རྡོ་རྗེ་གདན་ནི་མ་ལུས་ལྡན་ནི་རྗེ་
བཙུན་ཉིད་རྡོ་རྗེ་དཀྱིལ་ཀྲུང་དུ་བཞུགས་པས་གདུལ་བྱ་ལ་ཏིང་ངེ་འཛིན་མ་ལུས་
ཤིང་ལུས་པ་མེད་པ་སྐྱེ་བ་མེད་པའི་བརྡར་སྟོན་པའོ། །ཡེ་ཤེས་སྐུ་རྣམས་མ་
ལུས་འཆང་ནི་ཡེ་ཤེས་ལྔ་པོ་མ་ལུས་པར་གྲུབ་པའི་སྐུ་འཆང་བ་ཡང་མསྒྲུའོ། །
ཀུན་ཏུ་བཟང་པོ་ནི་ཉོན་མོངས་པས་མ་གོས་པས་ཀུན་ནས་བཟང་ཞིང་དགེ་བ་སྟེ།
ཆོས་ཉིད་བྱང་ཆུབ་ཀྱི་སེམས་ཉིད་དུ་བཞུགས་པའོ། །བློ་གྲོས་བཟང་ནི་མཛེས་
པའི་བློ་གྲོས་ཏེ། རྣམ་པར་རྟོག་པའི་དྲི་མ་ཐམས་ཅད་སྤངས་པའི་བློ་དང་ལྡན་པས་
སོ། །
306



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
-
་་་་་
ད་ནི་སངས་རྒྱས་ཐམས་ཅད་ཀྱི་སྙིང་པོ་ཆོས་ཉིད་གཉིས་མེད་ཀྱི་མཚན་གྱི་སྒོ་
ནས་བསྟོད་དེ། ས་ཡི་སྙིང་པོ་ནི་སའི་ཁམས་ཏེ། སྣོད་ཀྱི་ལོ་ཀའོ། །དེ་
བསྐྱེད་པ་ཡང་མཉྩའོ། །འགྲོ་བ་འཛིན་ནི་ནང་བཅུད་ཀྱི་སེམས་ཅན་རྣམས་ཀྱི་
རྟེན་བྱེད་པས་སོ། །སངས་རྒྱས་ཀུན་(གྱིད་ནི་དུས་གསུམ་གྱིའོ། །སྙིང་པོ་
ཚེ་ནི་བྱང་སེམས་རྡོ་རྗེའི་བདག་ཉིད་སྟོན་པ་ཡང་མཉྫའོ། །
ད་ནི་གཡོ་བ་དང་མི་གཡོ་བའི་རང་བཞིན་གྱི་མཚན་གྱི་སྒོ་ནས་བསྟོད་དེ།
སྤྲུལ་པའི་འཁོར་ལོ་སྣ་ཚོགས་འཆང་ནི་འཇིག་རྟེན་དང་འཇིག་རྟེན་ལས་འདས་པའི་
སྤྲུལ་པ་སྣ་ཚོགས་སྟོན་པའོ། །དངོས་པོ་ཀུན་གྱི་རང་བཞིན་ནི་བརྟན་པ་སྣོད་ཀྱི་
འཇིག་རྟེན་དང་གཡོ་བ་ནང་བཅུད་ཀྱི་སེམས་ཅན་དུ་སྤྲུལ་པ་སྟེ། དེ་ཡང་བརྟན་པ་
སྣོད་དུ་སྤྲུལ་པ་ནི་བུམ་པ་བཟང་པོ་དཔག་བསམ་གྱི་ཤིང་དང་ཡིད་བཞིན་གྱི་ནོར་བུ་
ལ་སོགས་པའོ། །ནང་བཅུད་དུ་སྤྲུལ་པ་ནི་མུ་སྟེགས་ཀྱི་ལྷ་གཞོན་ནུ་ལ་སོགས་
པའོ། །དེ་ཉིད་ཀྱི་ཕྱིར་ན་མཆོག་གོ །དངོས་པོ་ཀུན་གྱི་རང་བཞིན་འཛིན་ནི་
དོན་དམ་ཟབ་པའི་དབང་དུ་བྱས་ན་སྣོད་བཅུད་ཀྱི་དངོས་པོར་སྣང་བ་དེ་ཉིད་སྟོང་ཉིད་
ལས་མ་འདས་པའོ། །སྐྱེ་མེད་ཆོས་ཏེ་ནི་དོན་དམ་པར་རྟེན་འབྲེལ་ཟབ་མོའི་དོན་
，
307



མཚན་བརྗོད་ཊིཀ།
•
，་
སྟོང་ཉིད་དུ་གནས་པའོ། །སྣ་ཚོགས་དོན་ནི་ཀུན་རྫོབ་ཏུ་འགྲོ་བ་ཐམས་ཅད་རྗེས་
སུ་འཛིན་པའི་དོན་དུ་སྤྲུལ་པ་སྣ་ཚོགས་སུ་སྟོན་པའོ། །ཆོས་ཀུན་ངོ་བོ་ཉིད་འཆང་
བ་ནི་འཁོར་བ་དང་མྱ་ངན་ལས་འདས་པ་ཐམས་ཅད་ཀྱི་ཆོས་འཛིན་ཏེ་འཁོར་བའི་
ཆོས་ཕུང་པོ་ལྔ་དང་ཁམས་བཅོ་བརྒྱད་དང་སྐྱེ་མཆེད་བཅུ་གཉིས་དང་རྟེན་ཅིང་འབྲེལ་
བར་འབྱུང་བའི་ཆོས་སོ། །མྱ་ངན་ལས་འདས་པའི་ཆོས་ལ་ལམ་དང་འབྲས་བུ་ལས།
ལམ་ནི་ཕ་རོལ་ཏུ་ཕྱིན་པ་བཅུ་དང་། སྟོང་པ་ཉིད་བཅུ་དྲུག་དང་། བྱང་ཆུབ་ཀྱི་
ཕྱོགས་ཀྱི་ཆོས་སུམ་ཅུ་རྩ་བདུན་དང་། བདེན་པ་བཞི་དང་། ཚད་མེད་པ་
བཞིའོ། །འབྲས་བུའི་ཆོས་ནི་གཟུགས་མེད་པའི་སྙོམས་པར་འཇུག་པ་དགུ་དང་།
རྣམ་པར་ཐར་པའི་སྒོ་བཞི་དང་། མངོན་པར་ཤེས་པ་དྲུག་དང་། ཏིང་ངེ་འཛིན་
གསུམ་དང་། གཟུངས་ཀྱི་སྒོ་བཞི་དང་། སྟོབས་བཅུ་དང༌། མི་འཇིགས་པ་
བཞི་དང་། སོ་སོ་ཡང་དག་པར་རིག་པ་བཞི་དང༌། སངས་རྒྱས་ཀྱི་ཆོས་མ་
འདྲེས་པ་བཅོ་བརྒྱད་དང་། དགེ་སྦྱོང་གི་འབྲས་བུ་དང་། རྣམ་པ་ཐམས་ཅད་
མཁྱེན་པ་ཉིད་དང་། དེ་བཞིན་ཉིད་དང་། ཡང་དག་པའི་མཐའ་དང་། མཚན་
མ་མེད་པ་དང་། དོན་དམ་པ་དང་། ཆོས་ཀྱི་དབྱིངས་ཞེས་བྱ་བ་ལ་སོགས་པ་
308



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
，་
，、，…
j+--
༢.་ ::་
-ར་
、.rr. རྨ་
ཏུ
ང་
་..་དྷཱ་ ཀ་:་：་ཐ•, ，，
，
5 ..*
::
4
ཙ་ ༤་་
: ..y
:• ཙ་ ་ ་ ་.
….
：..ཙ:༌：
-:
ཧྥ
༌
*
ཆ
མ ་རྒྱ་ ༠༣
; .. ...
，
： ''ལན་： ..…… ཟླ་ :：v-
་
་. 3*n--t
:
]
+:
ཆོས་དེ་རྣམས་ཀྱི་རང་བཞིན་འཛིན་པ་ཡང་རྗེ་བཙུན་ནོ། །
ད་ནི་ཤེས་རབ་ཆེན་པོས་ཆོས་ཐམས་ཅད་ཁོང་དུ་ཆུད་པའི་མཚན་གྱི་སྒོ་ནས་
བསྟོད་དེ། ཤེས་རབ་ཆེན་པོ་ནི་ཆོས་ཐམས་ཅད་ཀྱི་སྤྱི་དང་རང་གི་མཚན་ཉིད་
རྣམ་པར་འབྱེད་པའི་ཤེས་རབ་བོ། །སྐད་ཅིག་(ལ)་ནི་སྐད་ཅིག་མ་གཅིག་ལའོ། །ཆོས་
ཀུན་ནི་གོང་གི་འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་དོ། །ཁོང་
དུ་ཆུད་པ་(འཆང)་ནི་དེ་རྣམས་ཇི་ལྟ་བ་བཞིན་དུ་མཁྱེན་པས་སོ། །ཆོས་ཀུན་
མངོན་པར་རྟོགས་པ་(སྟེ)་ནི་གོང་གི་ཆོས་ཐམས་ཅད་ཁོང་དུ་ཆུད་པའི་མཚན་གྱི་
སྒོ་ནས་བསྟོད་དེ། ཤེས་རབ་ཆེན་པོ་ནི་ཆོས་ཐམས་ཅད་ཀྱི་རང་བཞིན་སྟོང་པ་དེ་
བཞིན་ཉིད་དུ་ཇི་ལྟ་བར་རྟོགས་པའོ། །ཐུབ་པ་ནི་ཡང་དག་པའི་བདེན་པ་སྟེ། དངོས་
པོ་དང་དངོས་མེད་ཀྱི་མཐར་ཕྱིན་པའོ། །དེ་ཉིད་ཀྱིས་ན་བློ་མཆོག་སྟེ་ཡང་དག་
པའི་དོན་བསྒོམ་པས་མཆོག་ཏུ་གྱུར་པས་སོ། །འབྱུང་པོ་སེལ་ནི་དེས་བདག་འཛིན་
ཐམས་ཅད་མེད་པར་བྱེད་པའོ། །མི་གཡོ་བ་ནི་ལམ་གྱི་དུས་ན་ཏིང་ངེ་འཛིན་གྱི་མི་
མཐུན་པའི་ཕྱོགས་བྱིང་རྒོད་མེད་པ་ཡང་མལྕུའོ། །དེ་ཉིད་ཀྱིས་ན་མི་གཡོ་རབ་
ཏུ་དང་བའི་བདག་སྟེ་ཏིང་ངེ་འཛིན་གྱི་བར་ཆོད་མེད་པས་སོ། །དེས་འབྲས་བུ་ཅི་
309



མཚན་བརྗོད་ཊིཀ།
།
ཐོབ་ཅེ་ན། རྫོགས་པའི་བུདྡྷ་བྱང་ཆུབ་འཆང་། །ཞེས་གསུངས་ཏེ། བླ་
ན་མེད་པ་ཡང་དག་པར་རྫོགས་པའི་བུདྡྷའི་བྱང་ཆུབ་འཆང་ཞིང་ཐོབ་པ་ཡང་རྗེ་
བཙུན་ནོ། །དེ་གཞན་གྱིས་རིག་གམ་ཞེ་ན། བུདྡྷ་ཀུན་གྱི་མངོན་སུམ་པ་སྟེ།
དུས་གསུམ་གྱི་བུདྡྷ་ཐམས་ཅད་ཀྱི་དེ་ཁོ་ན་ཉིད་ཀྱི་རང་བཞིན་གྱིས་རིག་ཅིང་ཐུགས་
སུ་ཆུད་པའོ། །ཡེ་ཤེས་མེ་ལྕེ་ནི་གཉིས་སུ་མེད་པའི་ཡེ་ཤེས་ཀྱི་མེ་ལྕེའོ། །དེ་
ལ་གཞན་གྱི་དོན་མེད་དམ་ཞེ་ན། འོད་འབར་གསལ་ཏེ་འཇིག་རྟེན་གྱི་ཁམས་
ཐམས་ཅད་དུ་འོད་སྤྲོས་ཏེ། དབང་པོ་དམན་པ་ལ་ལྷ་ཚངས་པ་དང་ཁྱབ་འཇུག་ལ་
སོགས་པར་བསྟན། གདུལ་བྱ་དབུལ་ཕོངས་ཅན་ལ་དཔག་བསམ་གྱི་ཤིང་དང་
བུམ་པ་བཟང་པོ་ལ་སོགས་པར་བསྟན། གདུལ་བྱ་ནད་ཀྱིས་གཟིར་བ་རྣམས་ལ་
སྨན་སྣ་ཚོགས་པ་དང་སྨན་པ་ལ་སོགས་པར་བསྟན། གདུལ་བྱ་དབང་པོ་འབྲིང་
ལ་ཉན་རང་གི་གཟུགས་སུ་སྟོན། དབང་པོ་རབ་ལ་བྱང་ཆུབ་སེམས་དཔའ་དང་
སངས་རྒྱས་ཀྱི་གཟུགས་སུ་སྟོན་པའོ། །
མན་ངག་གི་དོན་ནི་འཇམ་དཔལ་པདྨའི་རིགས་ཀྱི་དཀྱིལ་འཁོར་བསྒྲུབ་
བྱར་བཞག་ནས། དེ་སྒྲུབ་པར་བྱེད་པའི་ཐབས་ལ་མཚན་རང་དོན་དུ་བསྒྲུབ་པ་
，
310



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
དང་། གཞན་དོན་དུ་བསྒྲུབ་པ་ལས་རང་དོན་སྟོན། དེ་ལ་བསྐྱེད་རིམ་དང་
རྫོགས་རིམ་གཉིས་ལས་རྫོགས་རིམ་སྟོན། དེ་ལ་སྒོམ་པ་གཙོ་བོ་དང་། བཟླས་
པ་གཙོ་བོ་དང་། སྦྱིན་སྲེག་གཙོ་བོ་དང་གསུམ་ལས། བཟླས་པ་གཙོ་བོའི་
རྫོགས་རིམ་སྟོན། དེ་ལ་ཆེ་བའི་ཡོན་ཏན། ཟབ་མོའི་གསང་སྔགས། མི་
རྟོག་པའི་ཡེ་ཤེས་སུ་འདོན་པ་གསུམ་ལས་ཟབ་མོ་གསང་སྔགས་སྟོན། དེ་ལ་
རྒྱས་པར་འདོན་པ་དང་། མདོར་བསྡུས་པ་ལས། རྒྱས་པར་འདོན་པ་སྟོན། དེ་
ལ་རྒྱུད་རྫོགས་པར་འདོན་པ་དང་། དུམ་བུར་འདོན་པ་ལས། དང་པོ་རྫོགས་པར་
འདོན་པ་སྟོན། དེ་ལ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་
པར་འདོན་པ་དང་། རིགས་སོ་སོ་བའི་རྣལ་འབྱོར་ལ་གནས་ནས་རྒྱུད་རྫོགས་པར་
འདོན་པ་ལས། དང་པོ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་
པར་འདོན་པ་ནི་གོང་བཞིན་དུ་རིགས་བསྡུས་དང་། ཏ་ཐཱའི་རིགས་དང་། རྡོ་རྗེ་
རིགས་ཀྱི་མཚན་རྣམས་བཀླག་སྟེ། རིགས་བསྡུས་ཀྱི་སུམ་བརྩེགས་པའི་ཐུགས་
ཀ་ནས་པདྨའི་རིགས་ཀྱི་སྐུ་དཔག་ཏུ་མེད་པ་སྤྲོས་ནས་ཐུན་མོང་གི་མཛད་པ་དང་།
ཁྱད་པར་གྱི་མཛད་པ་འདོད་ཆགས་ཅན་གྱི་དོན་བྱས་ཏེ། ཚུར་བསྡུས་པས་ཕྱི་རོལ་
311



མཚན་བརྗོད་ཊིཀ།
གྱི་ཁོར་ཡུག་དམར་པོ་ལ་པདྨའི་རིགས་ཀྱི་སྐུ་དེ་རྣམས་འདུས་པ་ལྔའི་ཞུ་བ་ལས་པདྨའི་
རིགས་ཀྱི་ཡི་གེ་དམར་པོར་གྱུར་ཏེ། དེ་ལ་དམིགས་ནས་ཡང་དག་བདག་མེད་དེ་
བཞིན་ཉིད་ནས། ཡེ་ཤེས་མེ་ལྕེ་འོད་འབར་གསལ་གྱི་བར་དུ་འདོན། དེ་ནས་རིན་
པོ་ཆེའི་མཚན་འདོན་པ་འཕྲོ་ཅན་དུ་ལུས་པའོ། །དེ་ནས་རིགས་སོ་སོ་བའི་རྣལ་འབྱོར་
ལ་གནས་ནས་རྒྱུད་རྫོགས་པར་འདོན་ན་གོང་བཞིན་དུ་རིགས་བསྡུས་ཀྱི་མཚན་
བཀླག་སྟེ་གཙོ་བོ་སྟོང་པ་ཉིད་དུ་བསྒོམ། དེའི་ཤུལ་དུ་ཏ་ཐཱའི་གཙོ་བོ་བསྐྱེད་དེ་ཏ་
ཐཱའི་རིགས་ཀྱི་མཚན་འདོན། དེའི་ཤུལ་དུ་རྡོ་རྗེ་རིགས་ཀྱི་སུམ་བརྩེགས་པ་བསྐྱེད་
དེ་རྡོ་རྗེ་རིགས་ཀྱི་མཚན་འདོན། དེ་ནས་རྡོ་རྗེའི་རིགས་ཀྱི་གཙོ་བོ་སྟོང་པ་ཉིད་དུ་
བསྒོམ། དེའི་ཤུལ་དུ་པདྨའི་རིགས་ཀྱི་གཙོ་བོ་སུམ་བརྩེགས་པ་སྐད་ཅིག་གིས་
བསྐྱེད་དེ། པདྨའི་རིགས་ཀྱི་སྐུ་དཔག་ཏུ་མེད་པ་སྤྲོས། ཐུན་མོང་གི་མཛད་པ་
དང་ཁྱད་པར་གྱི་མཛད་པ་འདོད་ཆགས་ཅན་གྱི་དོན་བྱས་ནས་ཚུར་བསྡུས་ཏེ་ཕྱི་རོལ་གྱི་
ཁོར་ཡུག་དམར་པོ་ལ་འདུས་པ་ལྔའམ་ཞུ་བ་ལྔ་ལས་མཚན་གྱི་ཡི་གེ་དམར་པོར་གྱུར་
ཏེ། དེ་ལ་དམིགས་ནས་ཡང་དག་བདག་མེད་དེ་བཞིན་ཉིད་ནས། ཡེ་ཤེས་མེ་ལྕེ་
འོད་འབར་གསལ་གྱི་བར་དུ་འདོན། དེ་ནས་གཙོ་བོ་སྟོང་པ་ཉིད་དུ་བསྒོམ། དེའི་
312



སོ་སོར་ཀུན་ཏུ་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ།
ཤུལ་དུ་རིན་པོ་ཆེའི་གཙོ་བོ་སུམ་བརྩེགས་པ་བསྐྱེད་ལ་རིན་པོ་ཆེའི་མཚན་འདོན་པ་ནི་
འཕྲོ་ཅན་དུ་ལུས་པའོ། །དུམ་བུར་འདོན་ན་པདྨའི་རིགས་ཀྱི་དཀྱིལ་འཁོར་དུ་དབང་
བསྐུར་ཐོབ་ནས་ལོ་ཚེ་གཞན་ལ་སྤྱད་དུ་མི་རུང་བས་དུམ་བུར་འདོན་པ་དང་། འདི་
ལ་མོས་ནས་འདོན་པ་དང་། འཇམ་དཔལ་གྱི་རྣལ་འབྱོར་པ་ཞིག་གིས་དབང་གི་
ལས་ཤིག་བསྒྲུབ་ན་ཁྱད་པར་དུ་དབང་གི་ལས་ལ་ཤིས་པས་དུམ་བུར་འདོན་པའོ། །
དེ་ལ་གནས་ཁང་ཡིད་དང་མཐུན་པར་སྟན་བདེ་བ་ལ་འདུག་ནས་སྲུང་བའི་འཁོར་ལོ་
མདོར་བསྡུས་བསྒོམ་ནས་པདྨའི་རིགས་ཀྱི་སུམ་བརྩེགས་པའི་བར་དུ་ལེའུ་བཞི་པ་
བཞིན་དུ་བསྒོམ་སྟེ། དེའི་ཐུགས་ཀ་ནས་པདྨའི་རིགས་ཀྱི་སྐུ་དཔག་ཏུ་མེད་པ་སྤྲོས།
ཐུན་མོང་གི་མཛད་པ་དང་ཁྱད་པར་གྱི་མཛད་པས་འདོད་ཆགས་ཅན་གྱི་དོན་བྱས།
ཚུར་བསྡུས་པས་རིགས་ཆུང་ལྔར་བགོས་ཏེ། དེ་ལ་དམིགས་ནས་ཡང་དག་བདག་
མེད་དེ་བཞིན་ཉིད་ནས། ཡེ་ཤེས་མེ་ལྕེ་འོད་འབར་གསལ་གྱི་བར་དུ་ཚར་གསུམ་
མམ། བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་ཀྱི་བར་དུ་དེ་ལ་
དམིགས་ནས་འདོན་ནོ། །དེ་ལ་སྐྱོ་ན་མཚན་ལ་མཚན་གྱི་བསྟོད་པ་བྱས་ནས་དངོས་
གྲུབ་གཉིས་མྱུར་དུ་བྱུང་བས་འདུད་ཉི་ཤུས་བསྟོད་དོ། །
，
313



མཚན་བརྗོད་ཊིཀ།
མཚན་གྱི་ཡེ་གེ་དང་རྡོ་རྗེ་ཆེན་པོ་ལ་སོགས་པ་ཚུར་བསྡུས་ནས་སྟོང་པ་
ཉིད་དུ་བསྒོམ། དེའི་ངང་ལས་དང་པོའི་སངས་རྒྱས་སུ་ལངས་ལ་སྤྱོད་ལམ་ཡན་
ལག་བརྒྱད་ཅི་རིགས་སུ་བྱའོ། །འཕགས་པ་འཇམ་དཔལ་གྱི་ཊིཀ་ལས། སོ་
སོར་ཀུན་ཏུ་རྟོགས་པའི་ཡེ་ཤེས་ཀྱི་སྒོ་ནས་སྣང་བ་མཐའ་ཡས་ལ་བསྟོད་པའི་ལེའུ་སྟེ་
བརྒྱད་པའོ།། །།
314



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
ལེའུ་དགུ་པ་འདི་ལ་དགོས་པའི་དོན་ནི་གདུལ་བྱ་སེར་སྣ་ཅན་གྱིས་རང་གི་
དོན་དང་གཞན་གྱི་དོན་མ་ལུས་པར་འགྲུབ་ཏུ་འཇུག་པའོ། །བསྡུས་པའི་
དོན་ལ་ལྔ་ལས། དང་པོ་རིན་པོ་ཆེའི་རིགས་ཀྱི་ཏ་ཐཱའི་མཚན་སྟོན་ཏེ། དེ་ལ་
གསུམ་ལས་སྦྱིན་པའི་མཚན་གྱི་སྒོ་ནས་བསྟོད་དེ། འདོད་པའི་ནི་ཐམས་ཅད་
ཀྱིས་འདོད་ཅིང་དོན་དུ་གཉེར་བར་བྱས་པས་སོ། །དེའི་དོན་གྲུབ་པ་ནི་རིན་ཆེན་
འབྱུང་ལྡན་གྱི་ཟག་པ་མེད་པའི་སྦྱིན་པའི་སྒོ་ནས་སེར་སྣ་ཅན་གྱི་འདོད་པའི་དོན་སྒྲུབ་
པར་བྱེད་པའོ། །དེ་ཉིད་ཀྱི་ཕྱིར་ན་དམ་པ་སྟེ། འཁོར་གསུམ་ཡོངས་སུ་དག་
པར་སྦྱིན་པ་ལ་སྤྱོད་པ་ཡང་རྗེ་བཙུན་ནོ། །ངན་སོང་ཐམས་ཅད་རྣམས་སྦྱོང་བ་
ནི་རྒྱུའི་སྒོ་ནས་སྦྱོང་བ་དང་། འབྲས་བུའི་སྒོ་ནས་སྦྱོང་བ་གཉིས་ཏེ། རྒྱུ་ནི་མི་
དགེ་བ་བཅུ་སྤྱད་པས་འབྲས་བུ་ངན་སོང་དུ་འགྲོ་བ་དེ་རྣམས་ལས་བཟློག་ནས་བདེ་
འགྲོ་དང་ཐར་པ་ལ་འགོད་པའོ། །འབྲས་བུའི་སྒོ་ནས་སྦྱོང་བ་ནི། ངན་སོང་དུ་
སོང་ཟིན་པ་ལ་ངན་སོང་སྦྱོང་བའི་ཐབས་རོ་བསྲེག་པ་དང་། རུས་བུ་ལ་ཚྭ་ཚྭ་
འདེབས་པ་དང་། མཚན་བྱང་ལ་བརྟེན་ནས་བདུན་ཚིགས་བྱ་བའི་ཐབས་ཀྱིས་སྦྱོང་
བའོ། །(མགོན་པོ)་སེམས་ཅན་ཀུན་གྱི་མཆོག་ནི། བྱམས་པ་དང་སྙིང་
315



མཚན་བརྗོད་ཊིཀ།
རྗེ་ཆེན་པོས་འགྲོ་བ་གཞན་གྱི་དོན་ལ་མངོན་པར་བརྩོན་པའོ། །དེ་ཉིད་ཀྱི་ཕྱིར་ན་
མགོན་པོ་སྟེ། མགོན་མེད་པ་རྣམས་ཀྱི་མགོན། སྐྱབས་མེད་པ་རྣམས་ཀྱི་
སྐྱབས་སུ་གྱུར་པས་སོ། །སེམས་ཅན་ཐམས་ཅད་རབ་གྲོལ་བྱེད་ནི། སྣོད་
ཀྱི་བྱེ་བྲག་ལ་འཇིག་རྟེན་དང་། འཇིག་རྟེན་ལས་འདས་པའི་ལམ་གྱིས་གདུལ་བྱ་
ཐམས་ཅད་སྒྲོལ་བར་བྱེད་པ་སྟེ། དེ་ཡང་དགེ་བ་བཅུས་ནི་བདེ་འགྲོ་ལྷ་དང་མི་ལ་
འགོད་པར་བྱེད་ལ། ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔས་
འདུལ་བ་ལ་ཐར་པ་བྱང་ཆུབ་གསུམ་གྱིས་སྒྲོལ་བར་བྱེད་པ་ཡང་མཉྫའོ། །
ད་ནི་གཉེན་པོའི་མཚན་གྱི་སྒོ་ནས་བསྟོད་དེ། ཉོན་མོངས་(གཡུལ་དུ)་
ནི་དྲུག་རྩ་བའི་ཉོན་མོངས་པ་དང་ཉི་ཤུ་ཉེ་བའི་ཉོན་མོངས་པའོ། །དེ་རྣམས་དང་
ལྷན་ཅིག་ཏུ་གཡུལ་བཤམས་ནས་འཐབ་པ་ཡང་རྗེ་བཙུན་ནོ། །གཅིག་ནི་རྗེ་བཙུན་
གཉིས་མེད་གཅིག་པོའོ། །དཔའ་བ་ནི་དེས་གཡུལ་བཤམས་པས་རྩ་བ་དང་ཉེ་
བའི་ཉོན་མོངས་པ་ཐམས་ཅད་འཇོམས་ཤིང་ཆོས་ཉིད་སྟོང་པ་ཉིད་རྫོགས་པར་བྱེད་པ་
ཡང་རྗེ་བཙུན་ནོ། །མི་ཤེས་ནི་དྲུག་རྩ་བའི་ཉོན་མོངས་པ་དེ་བསྐྱེད་པའི་རྩ་བ་ནི་གཏི་
མུག་གོ །དགྲ་(ཡིད་ནི་ཐེ་ཙོམ་སྟེ། ཆོས་བདེན་པ་བཞི་དང་། དཀོན་མཆོག་
316



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
གསུམ་དང༌། ལས་རྒྱུ་འབྲས་ལ་ཐེ་ཙོམ་ཟ་བའོ། །དྲེགས་པ་ནི་ང་
རྒྱལ་ལོ། །འཇོམས་པ་ནི་དེ་ལྟར་མ་ཤེས་པས་གཏི་མུག་དང་། དགྲ་ཐེ་ཙོམ་
དང༌། དྲེགས་པའི་ང་རྒྱལ་ཏེ་ཉོན་མོངས་པ་དེ་རྣམས་འཇོམས་པ་ཡང་མཉྩའོ། །
དཔལ་ལྡན་ནི་ཉོན་མོངས་པ་ཐམས་ཅད་བཅོམ་ནས་ཚོགས་གཉིས་ཀྱི་ལེགས་པའི་
ཡོན་ཏན་དང་ལྡན་པས་སོ། །བློ་ལྡན་ནི་དྷི སྟེ་དང་པོའི་སངས་རྒྱས་བསྐྱེད་
པའི་ས་བོན་དུ་བྱུང་བའོ། །སྒེག་(འཆང་དཔལ་དང)་ལྡན་ནི་དང་པོའི་སངས་
རྒྱས་ཀྱི་སྐུ་སྒེག་པའི་ཉམས་དང་ལྡན་པ་ཡང་རྗེ་བཙུན་ནོ། །བརྟན་པོ་མི་སྡུག་
གཟུགས་འཆང་བ་ནི། ཁྲོ་བོའི་གཟུགས་མི་སྡུག་པའི་གཟུགས་དང་ལྡན་པ་
དེ་ཡང་རྗེ་བཙུན་ནོ། །
ད་ནི་ནམ་མཁའ་དང་སའི་རྫུ་འཕྲུལ་གྱི་གར་གྱི་མཚན་གྱི་སྒོ་ནས་བསྟོད་དེ།
ལག་པ་བརྒྱ་པོ་ཀུན་བསྐྱོད་པ་ནི་ལག་སྟབས་མི་འདྲ་བའི་གར་བསྐྱོད་པར་བྱེད་ཅིང་
གདུལ་བྱ་འདུལ་བའོ། །གོམ་པའི་སྟབས་ཀྱིས་གར་བྱེད་པ་ནི། གཡས་
བརྐྱང་དང་གཡོན་བརྐྱང་བྱས་ཏེ། དེའི་བར་དུ་མཐོ་ལྔས་ཆོད་པའི་སྟབས་མཛད་
པའོ། །དཔལ་ལྡན་ནི་པདྨ་གར་གྱི་དབང་ཕྱུག་གི་གར་བྱེད་པ་ཡང་རྗེ་བཙུན་ནོ། །
317



མཚན་བརྗོད་ཊཱིཀ།
----------།----་་
་
ལག་པ་བརྒྱས་གང་བ་ནི་པདྨ་གར་གྱི་དབང་ཕྱུག་གི་ཏིང་ངེ་འཛིན་གྱིས་ལག་པ་
བརྒྱར་སྤྲུལ་པའོ། །ནམ་མཁའ་ཁྱབ་པར་གར་བྱེད་པ་ནི་གོང་གི་ལག་པ་བརྒྱས་
ནམ་མཁའ་ཐམས་ཅད་དུ་ཁྱབ་པའི་གར་བྱེད་དེ་དེའི་དུས་སུ་ནམ་མཁའ་ཆུང་དུ་མི་
འགྲོ་ལག་པ་བརྒྱའི་གར་ཆེར་མི་འགྲོ་བས་དེས་འདུལ་བ་ལ་དེར་སྤྲུལ་པ་ཡང་རྗེ་
བཙུན་ནོ། །ས་(ཡི)་དཀྱིལ་འཁོར་བཞིའི་ཁྱོན་ནི་ཁྱབ་འཇུག་འདུལ་བའི་དོན་
དུ་སྐུའི་རྫུ་འཕྲུལ་བསྟན་པ་ནི། སའི་དཀྱིལ་འཁོར་གྱི་གཞི་སྟེ། ཕྱོགས་བཞི་
མཚམས་བཞི་སྟེང་འོག་གཉིས་དང་བཅུའི་ཁྱོན་དུའོ། །རྐང་པ་ཡ་གཅིག་ཐིལ་
གྱིས་གནོན་ནི། རྗེ་བཙུན་གྱི་རྐང་པ་ཡ་གཅིག་གི་ཐིལ་གྱིས་གོང་གི་ས་གཞི་
དེ་མནན་པས་སའི་ད་ལ་ཆུང་དུ་མི་འགྲོ་རྐང་པ་ཡ་གཅིག་གི་མཐིལ་ཆེར་མི་འགྲོ་བར་
གནོན་པའི་རྫུ་འཕྲུལ་སྟོན་པའོ། །རྐང་མཐེབ་སེན་མོ་ཁྱོན་གྱིས་ཀྱང་། །ཞེས་
པ་ནི། རྗེ་བཙུན་གྱི་རྐང་པའི་ཐེ་བོང་གི་སེན་མོས་སོ། །ཚངས་པའི་གཡུལ་
ས་རྩེ་ནས་གནོན་ནི། ཚངས་པའི་གཡུལ་སའི་རྩེ་མོ་མན་ཆད་རྐང་པའི་རྩེ་
མོས་མནན་ནས། ཚངས་པའི་གཡུལ་ས་མན་ཆད་ཆུང་དུ་མི་འགྲོ་རྐང་པའི་
སེན་མོ་ཆེར་མི་འགྲོ་བའི་རྫུ་འཕྲུལ་སྟོན་པ་ཡང་རྗེ་བཙུན་ནོ། །
318



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
ད་ནི་རིན་པོ་ཆེའི་རིགས་ཀྱི་རྡོ་རྗེའི་རིགས་ལ་ལྔ་ལས། དང་པོ་ཟབ་པ་
དོན་དམ་གྱི་མཚན་གྱི་སྒོ་ནས་བསྟོད་དེ། དོན་གཅིག་པ་ནི་ཟབ་པ་ཇི་བཞིན་པ་ལ་
མཚན་གཉིས་མེད་ཡང་དག་པའི་དོན་དུ་གནས་པའོ། །གཉིས་མེད་ནི་དོན་དམ་པ་
ཆོས་ཀྱི་སྐུ་ལ་གཟུང་འཛིན་གྱི་རྟོག་པ་མེད་པས་སོ། །ཆོས་ཀྱི་དོན་ནི་གཟུང་འཛིན་
གྱིས་སྟོང་པའི་ཆོས་ཉིད་ཀྱི་དོན་དང་ལྡན་པའོ། །དམ་པའི་དོན་ནི། དོན་དམ་པ།
སྒྲུབ་པ་དོན་དམ་པ། ཐོབ་པ་དོན་དམ་པ་གསུམ་ལས། འདིར་ཐོབ་པ་དོན་དམ་
ཆོས་ཀྱི་སྐུར་གནས་པའོ། །འཇིགས་པ་མེད་ནི་དེ་ལ་སྐྱེ་འགག་གཉིས་
དང་བྲལ་བས་ནམ་མཁའ་དང་འདྲ་བར་གནས་པ་ཡང་རྗེ་བཙུན་ནོ། །
ད་ནི་འཇིག་རྟེན་གྱི་ཐ་སྙད་དུ་སྣང་བའི་མཚན་གྱི་སྒོ་ནས་བསྟོད་དེ། རྣམ་
རིག་སྣ་ཚོགས་གཟུགས་དོན་ཅན་ནི། ཡུལ་ལ་འཇུག་པའི་རྣམ་པར་ཤེས་
པའི་ཚོགས་དྲུག་གོ །(སེམས་དང)་རྣམ་ཤེས་ནི་སེམས་ཉིད་རྣམ་པར་སྨིན་པ་
ཀུན་གཞིའི་རྣམ་ཤེས་སོ། །སྣ་ཚོགས་ནི་ངའོ་སྙམ་པར་འཛིན་པའི་ཉོན་མོངས་པ་
ཅན་གྱི་ཡིད་དོ། །རྒྱུད་དང་ལྡན་ནི་ཀུན་གཞིའི་རྣམ་པར་ཤེས་པས་ཉོན་མོངས་པ་
ཅན་གྱི་ཡིད་བསྐྱེད། དེས་ཡུལ་ལ་འཇུག་པའི་ཚོགས་དྲུག་བསྐྱེད་དེ། འཇུག་
319



མཚན་བརྗོད་ཊིཀ།
པའི་ཚོགས་དྲུག་གི་ཡུལ་ལ་ལོངས་སྤྱོད་པ་དེའི་བག་ཆགས་ཀུན་གཞི་ལ་བཞག་
ཀུན་གཞིས་ཉོན་མོངས་ཅན་གྱི་ཡིད་ལ་གསོས་བཏབ། དེས་འཇུག་པའི་ཚོགས་
དྲུག་ལ་གསོས་བཏབ་སྟེ། དེ་ལྟ་བུའི་རྒྱུད་ཀྱི་ཕྲ་མོར་འཁོར་བ་ཡང་རྗེ་བཙུན་ཏེ།
རང་བཞིན་རྒྱུའི་འཇམ་དཔལ་གྱི་མཚན་གྱི་སྒོ་ནས་བསྟོད་པའོ། །དངོས་དོན་
མ་ལུས་རྣམས་ལ་དགའ་ནི་འཇིག་རྟེན་གྱི་དངོས་པོའི་དོན་གནས་པ་དང་། སྐྱེ་
བ་དང་། འཇིག་པ་དང་། ཡོད་པ་དང༌། མེད་པ་དང་། མཉམ་པ་དང་།
དམན་པ་དང་། མཐོ་བ་ལ་སོགས་པའི་ཐ་སྙད་ལ་འཇལ་ཞིང་དགའ་བ་ལ་དེ་ལྟ་
བུར་སྟོན་པ་ཡང་རྗེ་བཙུན་ཏེ། དེ་ཡང་ནཱ་གཱརྫུ་ནའི་སྟོང་ཉིད་བདུན་བཅུ་པ་ལས།
གནས་དང་སྐྱེ་དང་འཇིག་དང་ཡོད་མེད་དང་། །དམན་དང་མཉམ་དང་ཁྱད་པར་
ཅན་ཡང་རུང་། །འཇིག་རྟེན་ཐ་སྙད་དབང་གིས་སངས་རྒྱས་རྣམས། །གསུང་
གི་ཡང་དག་དབང་ལས་མ་ཡིན་ནོ། །ཞེས་གསུངས་པས་སོ། །
ད་ནི་སྟོང་ཉིད་ཀྱི་བློ་དང་ལྡན་པས་ཁམས་གསུམ་གྱི་ལྷའི་བུ་རྣམས་ཀྱི་
གཟུགས་སུ་སྣང་བའི་མཚན་གྱི་སྒོ་ནས་བསྟོད་དེ། རྗེ་བཙུན་ཐ་སྙད་འབའ་ཞིག་ལ་
དགའམ་ཞེ་ན་མ་ཡིན་ཏེ། སྟོང་པ་ཉིད་དགའ་ནི་ཆོས་ཐམས་ཅད་ཀྱི་ཆོས་
320



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
ཉིད་སྟོང་པ་ཉིད་མི་འགྱུར་བ་དོན་དམ་དམིགས་པ་མེད་པའི་དོན་ལ་དགའ་ཞིང་སྤྲོ་བ་
ཡང་རྗེ་བཙུན་ནོ། །དེ་ཉིད་ཀྱི་ཕྱིར་ན་བློ་ཞེས་བྱའོ། །ཡང་ན་འདོད་ཆགས་བློ་ནི་
ཤེས་རབ་ཆེན་པོས་ཆོས་ཉིད་སྟོང་པ་ཉིད་ལ་ཆགས་ལ་ཐབས་ཐུགས་རྗེ་ཆེན་པོས་
སེམས་ཅན་གྱི་དོན་ལ་ཆགས་པའི་བློ་དང་ལྡན་པའམ། འོ་ན་ཁམས་གསུམ་
ལས་མ་བརྒལ་ལམ་ཞེ་ན། སྲིད་པའི་འདོད་ཆགས་སྤངས་པ་སྟེ། །ཞེས་
པ་ནི། འདོད་པའི་སྲིད་པ་དང་། གཟུགས་ཀྱི་སྲིད་པ་དང་། གཟུགས་མེད་
པའི་ཁམས་ཀྱི་སྲིད་པའོ། །འདོད་པའི་སྲིད་པ་ནི་འདོད་པའི་ཡོན་ཏན་ལྔ་ལ་ཆགས་
པའི་འདོད་ཆགས་དེ་ཡང་སྤངས་ལ། ཁམས་གོང་མ་གཉིས་ན་སྲིད་པ་རྒྱུན་གྱི་
འདོད་ཆགས་དེ་ཡང་ཞི་གནས་ཀྱི་སེམས་བརླན་པ་དང་། ཁོང་ཁྲོ་སྤངས་པས་ཁོ་
རང་གི་གནས་ལ་འདོད་པ་ཙམ་ཡོད་དེ་ཆེས་ཕྲ་ཞིང་ནང་དུ་བལྟས་པས་སོ། །དེ་ལྟ་
བུའི་ཁམས་གསུམ་གྱི་འདོད་པའི་འདོད་ཆགས་དང་། སྲིད་པ་རྒྱུན་གྱི་འདོད་
ཆགས་ཐམས་ཅད་སྤངས་པ་ཡང་རྗེ་བཙུན་ནོ། །དེ་ལྟར་ཡང་། ཁམས་གཉིས་
ལས་སྐྱེས་སྲིད་འདོད་ཆགས། །ཁ་ནི་ནང་དུ་བལྟས་ཕྱིར་དང་། །ཐར་པའི་འདུ་
ཤེས་བཟློག་ཕྱིར་རོ། །ཞེས་གསུངས་སོ། །འོ་ན་ཁམས་གསུམ་གྱི་
321



མཚན་བརྗོད་ཊཱིཀ།
ལྷའི་གཟུགས་སུ་མི་སྤྲུལ་ལམ་ཞེ་ན། སྲིད་གསུམ་དགའ་བ་ཆེན་པོ་(སྟེད་
ནི། །ཁམས་གསུམ་ལས་འདས་པ་ཡིན་ཡང་ཁམས་གསུམ་གྱི་ལྷའི་བུ་རྣམས་
ལ་ཕན་གདགས་པའི་དོན་དུ་ཁམས་གསུམ་པོའི་ལྷ་དེར་སྤྲུལ་ནས། ལྷ་རྣམས་
ཐར་པ་ལ་འགོད་པ་ཡང་རྗེ་བཙུན་ནོ། །
ད་ནི་ཡེ་ཤེས་སེམས་དཔའ་འདུལ་བ་ལ་དེའི་སྐུའི་ཡོན་ཏན་གྱི་མཚན་གྱི་སྒོ་
ནས་བསྟོད་དེ། དེ་ཡང་དང་པོ་སྐུ་ལུས་ཀྱི་སྒོ་ནས་བསྟོད་དེ། སྤྲིན་དཀར་དག་
པ་བཞིན་དུ་དཀར། །ཞེས་པ་ནི་དཔེའི་སྒོ་ནས་བསྟན་པ་སྟེ། དབྱར་ཀ་ཆར་གྱི་
རྒྱུན་བབ་པས་བར་སྣང་གི་ས་རྡུལ་རྣམས་མནན་པས་སྤྲིན་བཞིན་དུ་དཀར་བ་ལྟ་བུར་
རྗེ་བཙུན་ཞལ་དྲུག་ཕྱག་གཉིས་པའི་སྐུ་ལ་སྒྲིབ་པའི་རྒྱུན་དག་པའི་བརྡར་ལུས་ཤིན་ཏུ་
དཀར་བ་ཡང་རྗེ་བཙུན་ནོ། །ད་ནི་འོད་ཀྱི་སྒོ་ནས་བསྟོད་དེ། འོད་(བཟང)་སྟོན་
ཀའི་ཟླ་བའི་འོད། །ཅེས་པ་ནི་རྗེ་བཙུན་གྱི་སྐུའི་བ་སྤུའི་བུ་ག་ནས་འོད་དཀར་པོ་
ཟླ་བའི་འོད་ཟེར་ལྟ་བུ་སེམས་ཅན་གྱི་རྒྱུད་ལ་ཉོན་མོངས་པའི་ཚ་གདུང་བསིལ་བར་
བྱེད་པའི་འོད་མངའ་བས་སོ། །འོ་ན་འོད་ཟེར་དཀར་པོ་ཁོ་ན་ཡིན་ནམ་ཞེ་ན། ཉི་
མ་འཆར་ཀའི་དཀྱིལ་ལྟར་མཛེས་ཞེས་པ་སྟེ། དཔེར་ན་རྒྱ་གར་ན་རིའི་རྟེན་
322



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
མེད་པས་ས་གསེབ་ནས་ཉི་མ་འཆར་བ་ལྟ་བུར་འོང་སྟེ། དེའི་དུས་ན་འོད་ཁ་དོག་
དྲུག་དང་ལྡན་པར་འོང་བ་བཞིན་དུ་ཡེ་ཤེས་སེམས་དཔའ་ལ་འོད་ཁ་དོག་དྲུག་གིས་
བསྐོར་བའོ། །
ད་ནི་ཕྱག་སེན་གྱི་སྒོ་ནས་བསྟོད་དེ། སེན་མོའི་འོད་ནི་ཤས་ཆེར་དམར་
ནི། ཐབས་ཐུགས་རྗེས་སེམས་ཅན་ལ་ཆགས་པའི་བརྡར་ཕྱག་དང་ཞབས་ཀྱི་སེན་
མོ་ཟངས་ཀྱི་མདོག་ལྟར་དམར་པོར་ཡོད་པའོ། །ད་ནི་ཅོད་པན་གྱི་སྒོ་ནས་བསྟོད་
པ་ནི། ཅོད་པན་བཟང་པོ་མཐོན་ཀའི་རྩེ་སྟེ་དབུ་ལ་ནོར་བུ་རིན་པོ་ཆེ་སྔོན་པོ་རྒྱུས་
ཤིང་བརྒྱན་པའོ། །ད་ནི་དབུ་སྐུའི་མཚན་གྱི་སྒོ་ནས་བསྟོད་པ་ནི། སྨྲ་མཆོག་
མཐོན་ཀ་ཆེན་པོ་ཅན་ནི་དབུ་སྐྲ་ལྕང་ལོ་ཅན་ལ་ནོར་བུ་ཐོན་ཀ་ལྟར་ཤིན་ཏུ་སྔོ་ཞིང་
འཁྱིལ་བ་མངའ་བའོ། །
ད་ནི་རྒྱན་གྱི་མཚན་གྱི་སྒོ་ནས་བསྟོད་དེ། ནོར་བུ་ཆེན་པོ་འོད་
ཆགས་དཔལ་ནི་ཐབས་ཐུགས་རྗེ་ཆེན་པོས་སེམས་ཅན་ཐམས་ཅད་ལ་ཆགས་
པའི་བརྡར་རིན་པོ་ཆེ་ལ་ཁ་དོག་དཀར་པོ་དང་དམར་པོ་ལ་སོགས་པའི་དབུ་རྒྱན་དང་
རྣ་རྒྱན་དང་མགུལ་རྒྱན་ལ་སོགས་པ་འོད་དང་ལྡན་པའོ། །སངས་རྒྱས་སྤྲུལ་
323



མཚན་བརྗོད་ཊཱིཀཱ།
པའི་རྒྱན་དང་ལྡན་ནི་ཡེ་ཤེས་སེམས་དཔའི་སྐུ་ལ་སངས་རྒྱས་ཀྱི་སྤྲུལ་པ་དཔག་ཏུ་
མེད་པས་གཏམས་པའོ། །ཡང་ན་བ་སྤུའི་བུ་ག་ནས་སྤྲུལ་པ་དཔག་ཏུ་མེད་པ་འགྱེད་
པའོ། །
ད་ནི་ལམ་འབྲས་བུ་ཡོན་ཏན་གྱི་སྒོ་ནས་བསྟོད་དེ། འཇིག་རྟེན་ཁམས་
བརྒྱ་ཀུན་བསྐྱོད་པ་ནི། ས་དང་པོ་རབ་ཏུ་དགའ་བ་ཐོབ་པས་ཞིང་ཁམས་བརྒྱར་
ལྟ་ནུས། ཏ་ཐཱ་བརྒྱ་ལས་ཆོས་ཉན་ནུས། སྤྲུལ་པ་བརྒྱ་འགྱེད་ནུས། འཇིག་
རྟེན་གྱི་ཁམས་བརྒྱར་བསྐྱོད་ནུས་པ་ཡང་རྗེ་བཙུན་དེ། དེ་ལྟར་ཡང་ཟླ་བ་གྲགས་
པའི་ཞལ་ནས། དེ་བཞིན་གཤེགས་པ་ཐམས་ཅད་ཀྱི། །རིགས་ལ་དེ་ནི་སྐྱེ་
འགྱུར་བ། །ཀུན་ཏུ་སྦྱོར་བ་གསུམ་ཐམས་ཅད། །དེ་ཡི་ལྷག་མ་ཟད་འགྱུར་
རོ། །ལོ་ཀའི་ཁམས་ནི་བརྒྱ་རྣམས་ཀུན། །བསྐྱོད་པར་བྱེད་པ་སྐྱེ་ནུས་པ། །དེ་
ནི་བྱང་ཆུབ་སེམས་དཔའོ། །ཞེས་སོ། །རྫུ་འཕྲུལ་རྐང་པའི་སྟོབས་ཆེན་
ལྡན་ནི། ཚོགས་ལམ་གྱི་རྫུ་འཕྲུལ་གྱི་རྐང་པ་བཞི་སྟེ། དེ་ཡང་རྫུ་འཕྲུལ་གྱི་དབྱེ་
བ་དང་། ངོ་བོ་དང་། ངེས་ཚིག་དང་། གོ་རིམ་དང་། སོ་སོ་རང་གི་མཚན་
ཉིད་དོ། །དབྱེ་བ་ནི་སེམས་ཀྱི་རྫུ་འཕྲུལ་གྱི་རྐང་པ་དང་། སྤྱོད་པ་དང་། འདུན་
324



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
པ་དང་། ཏིང་ངེ་འཛིན་དང་བཞིའོ། །ངོ་བོ་ནི་ཏིང་ངེ་འཛིན་ཏོ། །ངེས་ཚིག་ནི་
རྫུ་འཕྲུལ་གྱི་རྟེན་བྱེད་པའི་ངོས་ནས་སོ། །གོ་རིམ་ཡང་རྟེན་བྱེད་པའི་ངོས་ནས་
བཞག་པའོ། །སོ་སོའི་མཚན་ཉིད་ནི་དེ་ལྟ་བུའི་རྫུ་འཕྲུལ་གྱི་རྐང་པ་བཞིས་
ལུས་སེམས་རྣམ་པར་དབེན་པའི་ཏིང་ངེ་འཛིན་ལ་བརྟེན་ཏེ་མི་མཐུན་པའི་ཕྱོགས་ཟིལ་
གྱིས་གནོན་པ་དང་ལྡན་པ་ཡང་རྗེ་བཙུན་ནོ། །དེ་ཉིད་ནི་ཀུན་བརྟགས། གཞན་
དབང་། ཡོངས་གྲུབ་གསུམ་གྱིས་གཏན་ལ་ཕབ་པའི་སྟོང་པ་ཉིད་དོ། །དྲན་པ་
ཆེན་པོ་འཆང་ནི་མཚན་ཉིད་གསུམ་གྱིས་གཏན་ལ་ཕབ་པའི་ཆོས་ཉིད་སྟོང་པ་དེ་
སྦྱོར་ལམ་དུ་འདྲིས་པའི་དངོས་པོ་ལ་མི་བརྗེད་པར་བསྒོམ་པ་ཡང་རྗེ་བཙུན་ནོ། །
དྲན་པ་བཞི་པོ་ནི། ཚོགས་ལམ་གྱི་དྲན་པ་ཉེ་བར་བཞག་པ་བཞི་སྟེ། དེ་ཡང་
དྲན་པའི་ངོ་བོ་དང་། དབྱེ་བ་དང་། གོ་རིམ་དང་། ངེས་ཚིག་དང་། སོ་སོའི་
མཚན་ཉིད་དོ། །ངོ་བོ་ནི་ཤེས་རབ་བོ། །དབྱེ་བ་ནི། ལུས་དྲན་པ་ཉེ་བར་བཞག་
པ་དང་། ཚོར་བ་དང་། སེམས་དང་། ཆོས་སོ། །གོ་རིམ་ནི་རགས་མི་
རགས་ཀྱི་སྒོ་ནས་སོ། །ངེས་ཚིག་ནི་མདོ་སྡེ་པ་ཡན་ཆད་ན་རེ། དྲན་པ་ལས་བྱུང་
བས་ཟེར། ཉན་ཐོས་པ་ན་རེ། དྲན་པ་བསྐྱེད་པས་ཟེར་རོ། །སོ་སོའི་མཚན་
325



མཚན་བརྗོད་ཊིཀ།
ཉིད་ནི་དྲན་པ་བཞི་ཆར་གྱི་མཚན་ཉིད་སྦྱིན་པ་དང་ཚུལ་ཁྲིམས་ལ་སོགས་པའི་
གྲོགས་བྱེད་པས་སོ། །དེ་ལྟ་བུའི་ཚོགས་ལམ་གྱི་དྲན་པ་ཉེ་བར་བཞག་པ་བཞི་སེམས་
རྩེ་གཅིག་ཏུ་ཏིང་ངེ་འཛིན་ལ་འཇོག་པས་ཏིང་འཛིན་རྒྱལ་ཞེས་སོ། །
ད་ནི་རིན་པོ་ཆེའི་རིགས་ཀྱི་གསུམ་ལས་མཐོང་ལམ་མཐར་ཕྱིན་པའི་ལམ་
རིག་པའི་མཚན་གྱི་སྒོ་ནས་བསྟོད་དེ། བྱང་ཆུབ་ཡན་ལག་ནི་མཐོང་ལམ་གྱི་
བྱང་ཆུབ་ཀྱི་ཡན་ལག་བདུན་ཏེ། བྱང་ཆུབ་ནི་ཐོབ་བྱའོ། །ཡན་ལག་ནི་མཐོང་
ལམ་གྱི་བྱང་ཆུབ་ཀྱི་ཡན་ལག་བདུན་ཏེ། སྟོང་ཉིད་མངོན་སུམ་དུ་མཐོང་བས་ཉོན་
མོངས་པའི་སྒྲིབ་པ་སྤངས་ཏེ། སྦྱོར་ལམ་གྱི་འབྲས་བུར་བྱུང་བས་མེ་ཏོག་
ཅེས་བྱའོ། །སྤོས་ནི་སྟོང་ཉིད་མཐོང་བས་སེམས་ཚིམས་ཤིང་རྗེས་ཐོབ་ལ་སྣང་བ་
རྣམས་སྒྱུ་མ་ལྟ་བུར་རྟོགས་པའོ། །དེ་བཞིན་གཤེགས་པའི་ཡོན་ཏན་ནི་ཡོན་
ཏན་རླབས་པོ་ཆེ་གསུམ་སྟེ། ཡོངས་སུ་ཁྱབ་པའི་ཡོན་ཏན་དང་། བརྩིས་ལས་
འདས་པ་དང་། མཆོག་ཏུ་གྱུར་བའི་ཡོན་ཏན་ནོ། །ཡོངས་སུ་ཁྱབ་པའི་ཡོན་ཏན་
ནི་ཟག་པ་དང་བཅས་པ་དང་། ཟག་པ་མེད་པ་ཐམས་ཅད་དང་། གཡོ་བ་དང་མི་
གཡོ་བ་ཐམས་ཅད་ལ་ཁྱབ་པས་སོ། །བརྩིས་ལས་འདས་པའི་ཡོན་ཏན་ནི་སངས་
326



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
རྒྱས་ཀྱི་སྐུ་དང་། གསུང་དང་། ཐུགས་དང་། འཕྲིན་ལས་བཞི་ལ་རེ་རེ་ལ་
ཡང་ཡོན་ཏན་དཔག་ཏུ་མེད་པས་སོ། །མཆོག་ཏུ་གྱུར་བའི་ཡོན་ཏན་ནི།
མཆོག་ཏུ་ཡོན་ཏན་མཐར་ཕྱིན་ཅིང་ཡོངས་སུ་དག་པ་ཡོངས་སུ་རྫོགས་པ་ཞིག་
ཡིན་ནོ། །མཚོ་ནི་རྒྱ་ཆེ་བ་དང་རིན་པོ་ཆེ་འབྱུང་བའི་གནས་སུ་འདུག་པ་དང་འདྲ་
བར་འདི་ཏ་ཐཱའི་ཡོན་ཏན་དེ་ཤིན་ཏུ་རྒྱ་ཆེ་བར་འདུག་པ་དང་། ཡོན་ཏན་རིན་པོ་ཆེ་
འབྱུང་བའི་གནས་སུ་གྱུར་པས་སོ། །ལམ་གྱི་ཡན་ལག་བརྒྱད་ཚུལ་རིག་
ནི། སྒོམ་ལམ་གྱི་འཕགས་པའི་ལམ་ཡན་ལག་བརྒྱད་པོས་སྟོང་པ་ཉིད་ལ་འདྲིས་
པར་བྱས་པས་ཤེས་བྱའི་སྒྲིབ་པ་སྦྱོང་བ་ཡང་རྗེ་བཙུན་ནོ། །ཡང་དག་སངས་
རྒྱས་ལམ་རིག་པ་ནི། སྒྲོ་འདོགས་སྐུར་འདེབས་གཉིས་དང་བྲལ་བའི་མཐར་
ཕྱིན་པའི་ལམ་ཐུགས་སུ་ཆུད་དེ་སངས་རྒྱས་པ་ཡང་རྗེ་བཙུན་ནོ། །
དེ་རྣམས་མན་ངག་ཏུ་བཤད་ན། བྱང་ཆུབ་ཡན་ལག་མེ་ཏོག་སྤོས་ཀྱིས་
གསང་ལྡན་མར་སྤོས་དང་མེ་ཏོག་ལ་སོགས་པའི་མཆོད་པ་བྱ་བ་བཟུང་། དེ་
བཞིན་གཤེགས་པའི་ཡོན་ཏན་མཚོ་ནི་ཆེ་བའི་ཡོན་ཏན་དུ་འདོན་པའི་ཐབས་སྟོན་ཏེ།
དེ་ལ་རྒྱས་པར་འདོན་པ་དང༌། མདོར་བསྡུས་ཏེ་འདོན་པ་གཉིས་ལས་མདོར་
327



མཚན་བརྗོད་ཊིཀ།
བསྡུས་ནི་གོང་དུ་ལེའུ་དྲུག་པར་བསྟན། རྒྱས་པ་ལ་ནི་རྫོགས་པར་འདོན་པ་དང་།
དུམ་བུར་འདོན་པའོ། །དེ་ལས་དང་པོ་རྫོགས་པར་འདོན་པ་དེ་ལ་གཉིས་ཏེ།
རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་དང༌།
རིགས་སོ་སོའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པའོ། །དེ་
ལས་རིགས་བསྡུས་ཀྱི་རྣལ་འབྱོར་ལ་གནས་ནས་རྫོགས་པར་འདོན་པའི་ཐབས་ནི་
གནས་ཁང་ཡིད་དང་མཐུན་པར་མཎྜལ་དང་མཆོད་པ་བཤམས་ཏེ། ཁྲུས་བྱས་ནས་
སྟན་བདེ་བ་ལ་འདུག་སྟེ། སྲུང་བའི་འཁོར་ལོ་མདོར་བསྡུས་ནས་རིགས་བསྡུས་
ཀྱི་གཙོ་བོ་སུམ་བརྩེགས་པའི་བར་དུ་ལེའུ་བཞི་པ་ནས་འབྱུང་བ་བཞིན་དུ་བསྒོམ་སྟེ།
དེ་ཡང་གཞིའི་སངས་རྒྱས་ཀྱི་ཐུགས་ཀའི་དང་པོའི་སངས་རྒྱས་ཀྱི་ང་རྒྱལ་གྱིས་དེའི་
ཐུགས་ཀའི་ཤེས་རབ་འཁོར་ལོའི་ལྟེ་བའི་རིགས་བསྡུས་ཀྱི་ཡེ་ཤེས་སེམས་དཔའ་ལ་
བསྟོད་པའི་བསམ་པས་འདི་ལྟར་སངས་རྒྱས་བཅོམ་ལྡན་འདས་ནས། འཇམ་
དཔལ་དཔལ་དང་ལྡན་པའི་མཆོག་གི་བར་དུ་ཚར་གསུམ་མམ། བདུན་ནམ།
ཉི་ཤུ་རྩ་གཅིག་གམ། ཡང་ན་བརྒྱ་རྩ་བརྒྱད་ཀྱི་བར་དུ་འདོན་པར་བྱའོ། །དེ་ལ་སྐྱོ་
ན་རྡོ་རྗེ་ཆེན་པོ་ལ་སོགས་པ་ཚུར་བསྡུས་ཏེ་སྟོང་པ་ཉིད་དུ་བསྒོམ། དེའི་ངང་
328



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
ལས་དང་པོའི་སངས་རྒྱས་ཀྱི་ང་རྒྱལ་དུ་ལངས་ལ་སྤྱོད་ལམ་ཡན་ལག་བརྒྱད་ཅི་
རིགས་སུ་བྱའོ། །རིགས་སོ་སོའི་རྣལ་འབྱོར་ལ་གནས་ནས་རྒྱུད་རྫོགས་པར་
འདོན་ན། གནས་ཁང་ཡིད་དང་མཐུན་པར་མཎྜལ་དང་མཆོད་པ་བཤམས་ཏེ་
ཁྲུས་བྱས་སྟན་བདེ་བ་ལ་འདུག་སྟེ། སྲུང་བའི་འཁོར་ལོ་མདོར་བསྡུས་པ་ནས་
རིགས་བསྡུས་ཀྱི་སུམ་བརྩེགས་པའི་བར་དུ་བསྒོམ་སྟེ། རིགས་བསྡུས་ཀྱི་ཡེ་
ཤེས་སེམས་དཔའ་ལ་བསྟོད་པའི་བསམ་པས་འདི་ལྟར་སངས་རྒྱས་བཅོམ་ལྡན་
འདས་ནས། ཐེག་པ་ཆེན་པོའི་ཚུལ་གྱི་མཆོག་གི་བར་དུ་འདོན། དེ་ནས་སྟོང་
པ་ཉིད་དུ་བསྒོམ། དེའི་ཤུལ་དུ་སྐད་ཅིག་གིས་ཏ་ཐཱའི་རིགས་ཀྱི་སུམ་བརྩེགས་པ་
བསྐྱེད་དེ། དེ་ཡེ་ཤེས་སེམས་དཔའ་ལ་བསྟོད་པའི་བསམ་པས་སངས་རྒྱས་རྣམ་
པར་སྣང་མཛད་ཆེ་ནས། རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་འདོན། དེ་
ནས་དེ་སྟོང་པ་ཉིད་དུ་བསྒོམ། དེའི་ཤུལ་དུ་སྐད་ཅིག་གིས་རྡོ་རྗེའི་རིགས་ཀྱི་
སུམ་བརྩེགས་པ་བསྐྱེད་དེ། དེ་ཡེ་ཤེས་སེམས་དཔའ་ལ་བསྟོད་པའི་བསམ་
པས་རྡོ་རྗེ་འཇིགས་བྱེད་འཇིགས་པར་བྱེད་ནས། སྒྲ་དང་ལྡན་པ་རྣམས་ཀྱི་མཆོག་
གི་བར་དུ་འདོན། དེ་ནས་དེ་སྟོང་པ་ཉིད་དུ་བསྒོམ། དེའི་ཤུལ་དུ་པདྨའི་རིགས་
329



མཚན་བརྗོད་ཊིཀཱ།
ཀྱི་སུམ་བརྩེགས་པ་སྐད་ཅིག་གིས་བསྐྱེད་དེ། དེ་ཡེ་ཤེས་སེམས་དཔའ་ལ་བསྟོད་
པའི་བསམ་པས་ཡང་དག་བདག་མེད་དེ་བཞིན་ཉིད་ནས། ཡེ་ཤེས་མེ་ལྕེ་འོད་
འབར་གསལ་གྱི་བར་དུ་འདོན། དེ་ནས་དེ་སྟོང་པ་ཉིད་དུ་བསྒོམ། དེའི་ཤུལ་དུ་
རིན་པོ་ཆེའི་རིགས་ཀྱི་སུམ་བརྩེགས་པ་སྐད་ཅིག་གིས་བསྐྱེད་དེ། དེའི་ཡེ་ཤེས་
སེམས་དཔའ་ལ་བསྟོད་པའི་བསམ་པས། འདོད་པའི་དོན་གྲུབ་དམ་པ་སྟེ་ནས་
ནོར་བུ་ཆེན་པོ་རིན་ཆེན་ཏོག་གི་བར་དུ་འདོན། དེ་ནས་དེ་སྟོང་པ་ཉིད་དུ་བསྒོམ། དེའི་
ཤུལ་དུ་ལས་ཀྱི་རིགས་ཀྱི་སུམ་བརྩེགས་པ་སྐད་ཅིག་གིས་བསྐྱེད་དེ། དེ་ཡེ་
ཤེས་སེམས་དཔའ་ལ་བསྟོད་པའི་བསམ་པས། སངས་རྒྱས་ཀུན་གྱི་རྟོགས་བྱ་
བ་ནས། འཇམ་དཔལ་དཔལ་དང་ལྡན་པའི་མཆོག་གི་བར་དུ་གདོན། དེ་ནས་
ཚར་གཉིས་པ་ལ་སོགས་པ་འདོན་ན། སྐུ་བསྐྱེད་བཞུ་གོང་དང་འདྲ་བར་བྱས་པས་
ནུས་ཚད་དུ་གདོན་ནོ། །དེ་ལ་སྐྱོ་ན་རྡོ་རྗེ་ཆེན་པོ་ལ་སོགས་པ་ཚུར་བསྡུས་ཏེ། སྟོང་
པ་ཉིད་དུ་བསྒོམ་པ་དེའི་ངང་ལས་དང་པོའི་སངས་རྒྱས་སུ་ལངས་ལ་སྤྱོད་ལམ་ཡན་
ལག་བརྒྱད་ཅི་རིགས་སུ་བྱའོ། །ཆེ་བའི་ཡོན་ཏན་དུམ་བུར་འདོན་ན་དཀྱིལ་འཁོར་
རིགས་བདུན་ལ་དུམ་བུར་འདོན་པའི་ཐབས་བདུན་དུ་འགྲོ་བ་ལས། འདིར་རིན་
330



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
པོ་ཆེ་རིགས་ལ་མཚོན་ན། གནས་ཁང་ཡིད་མཐུན་པར་མཎྜལ་དང་མཆོད་པ་
བཤམས་ཏེ་འཁྲུས་བྱས་སྟན་བདེ་བ་ལ་འདུག་ནས་བསྲུང་བའི་འཁོར་ལོ་བསྡུས་པ་
ནས་རིན་པོ་ཆེའི་རིགས་ཀྱི་གཙོ་བོ་སུམ་བརྩེགས་པའི་བར་དུ་གོང་ལེའུ་བཞི་པ་ནས་
བྱུང་བ་བཞིན་དུ་བསྒོམ་ལ། དེ་ཡེ་ཤེས་སེམས་དཔའ་ལ་བསྟོད་པའི་བསམ་པས་
འདོད་པའི་དོན་གྲུབ་དམ་པ་སྟེ་ནས། ནོར་བུ་ཆེན་པོ་རིན་ཆེན་ཏོག་གི་བར་དུ་ཚར་
གསུམ་མམ། བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་ལ་སོགས་
ཀྱི་བར་དུ་འདོན་ནོ། །དེ་ལ་སྐྱོ་ན་རྡོ་རྗེ་ཆེན་པོ་ལ་སོགས་པ་ཚུར་བསྡུས་ཏེ་སྟོང་
པ་ཉིད་དུ་བསྒོམ། དེའི་ངང་ལས་དང་པོའི་སངས་རྒྱས་སུ་ལངས་ལ་སྤྱོད་ལམ་
ཡན་ལག་བརྒྱད་ཅི་རིགས་སུ་བྱའོ། །ལམ་གྱི་ཡན་ལག་བརྒྱད་ཚུལ་རིག་ནི་སྤྱོད་
ལམ་ཡན་ལག་བརྒྱད་དེ། བརྒྱད་གང་ཞེ་ན། ཆུའི་བྱ་བ་དང་། ཚྭ་ཚྭའི་བྱ་
བ་དང་། ཕྱག་གི་བྱ་བ་དང་། བསྐོར་བའི་བྱ་བ་དང༌། མཎྜལ་གྱི་བྱ་བ་དང་།
གཏོར་མའི་བྱ་བ་དང་། ཟས་ཀྱི་བྱ་བ་དང་། མདོ་འདོན་པའི་བྱ་བ་རྣམས་སོ། །
དེ་ཡང་ཆོས་སྤྱོད་ཐོར་བུ་བྱ་བ་དང་། བསྒྲིགས་ཏེ་བརྒྱད་ཀ་བྱ་བའོ། །བསྒྲིགས་
ཏེ་བྱེད་ན་ཐོ་རངས་ལམ་བསྐྱེད་རྫོགས་བསྒོམ་ནས། ཉི་མ་འཆར་ཁར་དང་པོའི་
331



མཚན་བརྗོད་ཊིཀ།
་་་་་་་་་་་་་• •་
་ ་
་ ་ ：：་
，་་ ： ，་་་་་་་་་་་༩，་
སངས་རྒྱས་ཀྱི་ང་རྒྱལ་བྱས་ཏེ། ཁྲུས་ཀྱི་ཆུ་ལ་མཚན་གྱི་ཡང་སྙིང་གི་སྔགས་
ལན་གསུམ་མམ་བདུན་བཟླས་པས་སྔགས་དེས་ཆུ་དེ་སྐྱེ་མེད་ཀྱི་ཆུར་བྱིན་གྱིས་
བརླབས་ཏེ་དེ་ཡང་དཀར་མེར་མེར་བར་བྱིན་གྱིས་བརླབ་བོ། །དེ་ཡང་ཁྲུས་དེས་
རྣམ་རྟོག་གི་དྲི་མ་འཁྲུ་ནུས་པར་བསམས་ལ་ངག་ཏུ་ཡང་སྙིང་ཟློས་ཤིང་ཁྲུས་བྱའོ། །
དེ་ནས་ཆུའི་ལྷག་མ་ནོར་གྱི་ལྷ་ལ་དབུལ་ཏེ། དེ་ཡང་རང་གི་ལག་པ་གཡོན་པའི་
སོར་མོ་རྣམས་ནང་དུ་བཀུག་སྟེ། ཐེབ་ཆེན་མཛུབ་མོ་ལ་སྦྱར་ལ། དེའི་ནང་ན་ཆུ་
ཡོད་པས་གཡོན་སྐོར་དུ་བསྐོར་བ་གཅིག་བྱས་ལ། བསམ་པ་ནི་ཛམ་བྷ་ལའི་གདན་
པདྨ་འདབ་མ་བརྒྱད་པ་ཞིག་བསམ། དེའི་སྟེང་དུ་ཟླ་བའི་ད་ལ། དེའི་སྟེང་དུ་ཡི་
གེ་ཛཾ། དེ་ལས་ཨརྨ་ཛམ་བྷ་ལ་སྐུ་མདོག་སེར་པོ་གསུས་པོ་ཆེ་བ་བོངས་ཐུང་བ་
གཡས་མཆོག་སྦྱིན་གྱི་སྟེང་ན་རིན་པོ་ཆེ་འབར་བ་བསྣམས་པ། གཡོན་ན་ནེའུ་ལེའི་
རྒྱལ་བུ་རིན་པོ་ཆེས་བཀང་ནས་བསྣམས་པ། དེའི་ཁ་ནས་ཚུར་རིན་པོ་ཆེ་ཏཱར་ ར་
སྐྱག་པ། དབུ་ལ་རིན་ཆེན་འབྱུང་ལྡན་གྱིས་བརྒྱན་པ་དེའི་དཔྲལ་བར་ཟླ་བའི་སྟེང་
ན་ཡི་གེ་ཛཾ་གྱིས་མཚན་པ། དེ་ནས་རང་ནོར་གནས་ཀྱི་ཕྱག་རྒྱས་ཐལ་མོ་སྦྱར། གུང་
མོ་གཉིས་ཀྱི་རྩེ་མོ་ཅུང་ཟད་བཀུག་ལ་ཛམ་བྷ་ལའི་སྔགས་བཟླས་ཤིང་དཔྲལ་བ།
332



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
ལྐོག་མ། སྙིང་ཀ་དང་དཔུང་འགོ་གཉིས་སུ་ཕྱག་རྒྱ་གཏུགས་ཏེ། དཔྲལ་བར་
གཏུགས་པས་ནོར་ལྷའི་སྐུ་ཆེ་བའི་ཡོན་ཏན་དང་ལྡན་པར་བྱིན་གྱིས་བརླབ། ལྐོག་
མར་གཏུགས་པས་ནོར་ལྷའི་གསུང་གི་ངོ་བོར་བསམ། སྙིང་ཀར་གཏུགས་པས་
ནོར་ལྷའི་ཐུགས་ཀྱི་ངོ་བོར་བསམ། དཔུང་འགོ་གཡས་གཡོན་དུ་གཏུགས་པས་
ནོར་ལྷའི་ཡན་ལག་དང་ཉིང་ལག་གི་ངོ་བོར་བསམ། དེ་ཡང་རྣམ་པ་དང་པོའི་སངས་
རྒྱས་ལ་མོས་པ་ནི་ནོར་ལྷར་བསམ་ལ། དེ་ལ་རང་གི་ལག་པའི་མཐིལ་དུ་ཟླ་བའི་
སྟེང་དུ་ཨ་བསམ་ལ། ངག་ཏུ་སྔགས། ཨོཾ་ཛཾ་བྷ་ལ་ཛ་ལེནྡྲ་ཡ་སྭཱཧཱ། ཞེས་
ཟློས་ཤིང་ཨ་དང་སོར་མོ་ལྔ་ལས་ཆུ་དེ་བདུད་རྩིར་བྱས་ཏེ་བླུགས་པས། བདུད་རྩི་
ནོར་ལྷའི་སྤྱི་བོ་ན་ཛི་ཡོད་པ་ལ་ཕོག་པས་དེ་བདུད་རྩིའི་རང་བཞིན་གྱིས་ནོར་ལྷའི་ལུས་
སྐྱ་མེར་ཁེངས་པར་བསམ་ཞིང་ཆུ་བསྐྱོར་བ་བརྒྱ་རྩ་བརྒྱད་དམ། ཡང་ན་ཉི་ཤུ་རྩ་
གཅིག་གམ། བདུན་དབུལ་ལོ། །དེ་ནི་ཆུའི་བྱ་བའོ། །
སྤྱོད་ལམ་རྣལ་འབྱོར་རིམ་པ་ལ་གཅེས་པ་ནི། སྤྱོད་ལམ་བྱེད་པའི་དུས་
སུ་རྣལ་འབྱོར་མེད་པས་མི་བྱ་སྟེ། རྣལ་འབྱོར་དང་བཅས་པས་འོག་ནས་འབྱུང་བ་
བཞིན་བྱའོ། །ཞེས་སོ། །དེ་ལ་གཉིས་ལས་མཆོད་རྟེན་ལ་བྱ་བ་བསྟན་པའི་
333



མཚན་བརྗོད་ཊིཀ།
ཕྱིར། མཆོད་རྟེན་ཕྱག་བྱ་བསྐོར་བ་དང་བཅས་པ་ན་མར་གསུངས་ཏེ། རང་དང་
པོའི་སངས་རྒྱས་ཀྱི་ང་རྒྱལ་དང་ལྡན་པས་ཚྭ་ཚྭ་གདབ་སྟེ། གཡོག་པོ་ཡོད་ན་
གཡོག་པོས་བྱ། གཡོག་པོ་མེད་ན་རང་གིས་བྱས་ཏེ། དེ་གདབ་ཐབས་ནི་སྐོར་
ཕོར་དང་ཕག་ཟེ་དང་མར་ཁུ་བསག་གོ །དེ་ནས་དྲི་ཞིམ་པོའི་ནང་དུ་ཟླ་བའི་ད་ལ་
བསམ། དེའི་སྟེང་དུ་ཨ། དེ་ལས་འོད་ཟེར་འཕྲོས་འདུས་པས་ཟླ་བ་དང་ཨ་ཞུ་
བ་ལས་གཉིས་མེད་ཀྱི་འཇིམ་པའམ་བདུད་རྩིའི་ཆུར་སྐྱ་ཕུངས་ཀྱིས་སོང་བར་བསམ།
དེས་སྦྲས་ལ་འཇིམ་པ་བྱའོ། །དེ་ལ་རིན་པོ་ཆེ་སྣ་ལྔ་བརྡར་ལ་འཇིམ་པ་དེ་ཡང་ནག་
ཉིལ་དེ་མིན་ཏེ། རིན་པོ་ཆེ་སྣ་ལྔ་ལས་གྲུབ་པའི་འཇིམ་པ་འོད་དུ་ཞུ་ལྷག་གེ་ལྷང་ངེ་
བ་ཞིག་བསམ་མོ། །དེ་ནས་རིན་པོ་ཆེ་ལྔའི་འཇིམ་པ་དེ་ཉི་ཟླ་ཁ་སྦྱར་དུ་བསམ་
མོ། །དེ་ནས་འཇིམ་པའི་གོང་བུ་ལ་ལག་པ་རེག་ལ་བདག་ཉིད་དཀྱིལ་དཀྲུང་དུ་འདུག་
པའི་ཕང་པར་ལག་པ་གཡོན་པ་བཞག་ལ། དེའི་སྟེང་དུ་འཇིམ་པ་བཞག་ལ་ལུས་
ཀྱི་ལག་པ་གཡས་པའི་རྩེ་གསུམ་པའི་ཕྱག་རྒྱ་རེག་ལ། ངག་གིས་ཡང་སྙིང་ལ་
ལན་ཉི་ཤུ་རྩ་གཅིག་གམ་བདུན་གྱི་བར་དུ་བཟླས། སེམས་ཀྱིས་ཉི་ཟླ་ཁ་སྦྱར་གྱི་
རང་བཞིན་དེ་ལས་འོད་ཟེར་འཕྲོས་ནས། འོད་དེས་འཕགས་པ་མཆོད་པ་དང་།
334



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
སེམས་ཅན་གྱི་དོན་བྱས་ནས་ཚུར་ཉི་ཟླ་ལ་འདུས་པས་ཉི་ཟླ་ཞུ་ནས་འོད་ཁ་དོག་
ལྔའི་རང་བཞིན་དུ་གྱུར་པ་སྟེ། ཡེ་ཤེས་ལྔའི་རང་བཞིན་དུ་བྱས་པའོ། །དེ་ཡང་
འབི་འབི་ཡེ་ཤེས་ཀྱི་རང་བཞིན་ཡིན་ལ། ཡེ་ཤེས་ལ་ཆོས་ཉིད་བྱང་སེམས་ཀྱིས་
ཐེབས་པའོ། །དེ་ཡང་སྐོར་ཕོར་ཆོས་ཀྱི་དབྱིངས་ཀྱི་རང་བཞིན་ཟབ་པ་དེ་ཤེས་རབ་
བོ། །འབི་འབི་རིག་པའི་ཡེ་ཤེས་ཏེ་རྒྱ་ཆེ་བ། སྐོར་ཕོར་དུ་འབི་འབི་བཅུག་པས་
གཉིས་སུ་མེད་པའོ། །བཏབ་པའི་དུས་སུ་སྐོར་ཕོར་གྱི་རི་མོ་འབི་འབིར་བྱུང་
བ་ནི་རིག་པའི་ཡེ་ཤེས་ཀྱིས་ཆོས་ཉིད་ཇི་ལྟ་བ་བཞིན་ཐུགས་སུ་ཆུད་པའོ། །དེ་ཕྱུང་
བས་ཆོས་ཀྱི་སྐུའི་རང་བཞིན་ནོ། །དེ་ལས་སྤྲུལ་པའི་སྐུ་དང་ལོངས་སྐུ་གཉིས་འཕྲོས་
སོ། །ལན་གཉིས་བྱས་ཏེ་ཚུར་འདུས་པས་ཚྭ་ཚྭ་དེ་སྐུ་གསུམ་གྱི་ངོ་བོར་བསམ་
མོ། །རབ་གནས་མདོར་བསྡུས་པ་ནི་རང་གི་ལག་ཏུ་མེ་ཏོག་ཐོགས་ལ་ཡང་སྙིང་
ལན་གཅིག་བརྗོད་པས་རིགས་བདུན་གྱི་ལྷ་ཚོགས་རབ་གནས་བྱེད་པའམ་བྱིན་གྱིས་
བརླབ་པའི་ཕྱིར་བྱོན་པར་བསམ་མོ། །དེ་ལ་རང་གི་མེ་ཏོག་ལ་ཡང་སྙིང་ལན་
གཅིག་བརྗོད་ལ་མེ་ཏོག་དེ་མཆོད་རྟེན་ལ་གཏོར་ལ་ཕྱག་གསུམ་བྱས་ལ་སེ་གོལ་
གཏོགས་པས་མཆོད་པར་ཡང་འགྲོ་ལ་རབ་གནས་སུ་ཡང་འགྲོ་གསུངས། ཚྭ་ཚྭ་
335



མཚན་བརྗོད་ཊིཀ།
དེ་མཆོད་གནས་སུ་བྱ་གསུངས། དེ་ནི་ཚྭ་ཚྭའི་བྱ་བའོ། །
དེ་ལ་ཕྱག་འཚལ་ཏེ་མཆོད་རྟེན་དང་འབྲེལ་ན་བུམ་པའི་ནང་དུ་མསྒྱུ་རིགས་བདུན་
ཡི་དམ་གང་བྱེད་བསམ། མ་འབྲེལ་ན་མདུན་དུ་ཡི་དམ་གང་ཡིན་པ་བསམ་ལ་
རང་དང་པོའི་སངས་རྒྱས་ཀྱི་ང་རྒྱལ་གྱིས་ཕྱག་བྱས་ཏེ། ངག་ཏུ། གང་འདི་སྐུ་
གསུང་ཐུགས་ལྡན་པའི། །ཞེས་པའི་ཚིག་དེས་སྤྱིར་ཕྱག་གཅིག་འཚལ། གཙོ་
བོ་སུམ་བརྩེགས་པ་ལ་གཅིག་འཚལ། ཡེ་ཤེས་སེམས་དཔའ་ལ་གཅིག་དང་
བཅས་གསུམ་འཚལ་ལོ། །རྒྱས་པར་བྱེད་ན་ཚྭ་ཚྭ་དང་འབྲེལ་བ་དང་མ་འབྲེལ་བ་
གཉིས་སོ། །དེ་ཡང་གང་ཡིན་ཀྱང་རིགས་བདུན་ཆར་གྱི་ལྷའི་ད་ལ་བསམ་ལ་སྤྱིར་
དམིགས་ལ་གཅིག་འཚལ་ལོ། །གཙོ་བོ་སུམ་བརྩེགས་པ་ལ་གཅིག ཡེ་ཤེས་
སེམས་དཔའ་ལ་གཅིག་འཚལ་ལོ། །དེ་བས་ཀྱང་རྒྱས་པར་བྱེད་ན་སྤྱིར་
དམིགས་ལ་བདུན། གཙོ་བོ་སུམ་བརྩེགས་པ་ལ་བདུན། ཡེ་ཤེས་སེམས་
དཔའ་ལ་བདུན་ཏེ་ཉི་ཤུ་རྩ་གཅིག་འཚལ་ལོ། །ཕྱག་ཐོར་བུའམ་ཤིན་ཏུ་རྒྱས་
པར་བྱེད་ན་གསང་ལྡན་མའི་བསྟོད་པས་ཕྱག་འཚལ། དེ་ལྟར་རྒྱས་བསྡུས་གསུམ་
བྱའོ། །དེ་ནི་ཕྱག་གི་བྱ་བའོ། །
336



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
སྐོར་བ་བྱ་བ་ནི་ཧཱུཾ་ལས་རྡོ་རྗེ་ཆེན་པོ་ཡང་དག་པ་ཞིག་བསམ་ལ། དེའི་
ནང་དུ་མཆོད་རྟེན་ཆེན་པོ་ཞིག་བསམ། དེའི་བུམ་པའི་ནང་དུ་ཡི་དམ་གྱི་ལྷ་རིགས་
བདུན་གང་ཡིན་བསམ། རང་དང་པོའི་སངས་རྒྱས་ཀྱི་ང་རྒྱལ་དང་ལྡན་པས་
ཡང་སྙིང་ཟློས་ཤིང་། ཡང་ན་རྒྱས་པ་ལ་དགའ་ན་རྒྱུད་རྫོགས་པར་འདོན་ཞིང་སྐོར་
བ་བྱ་སྟེ། དེ་ཡང་རྡོ་རྗེ་ཆེན་པོའི་ནང་མཆོད་རྟེན་གྱི་བུམ་པའི་ཐད་ཀའི་ནམ་མཁའ་
ན་ཕར་སྐོར་བ་བསྐོར་བར་བྱེད་པར་བསམ། དེའི་རྐང་པ་གར་བོར་བོར་དུ་པདྨ་ཝལ་
ཝལ་བསམ། སོར་མོའི་སྣ་ལ་ཨ་བསམ་ལ་ཨ་དང་པདྨ་ལས་འོད་ཟེར་འཕྲོས་པས་
འོད་ཀྱི་སྣ་ལ་མཆོད་པའི་ཚོགས་མང་པོ་རིགས་བདུན་ཡི་དམ་གང་བྱེད་བསམ་པ་དེ་
ལ་ཡང་ཕུལ་བར་བསམ། དེ་ལས་འོད་ཟེར་ཕར་འཕྲོས་པས་ཁམས་གསུམ་གྱི་
སེམས་ཅན་ཐམས་ཅད་ལ་ཕོག་པས་དེ་རྣམས་ཀྱི་སྡིག་སྒྲིབ་དག་པར་བསམ།
དེའི་དབུས་སུ་བུདྡྷ་མཆོད་པའི་ལས་ཀྱང་བྱས་ཀྱི། གོང་གི་རྒྱུད་རྒྱས་བསྡུས་གང་
རུང་འདོན་ཞིང་སྐོར་བ་བྱའོ། །དེ་ཡང་མཆོད་རྟེན་ཕྱག་བྱ་སྐོར་བ་དང་ཞེས་པས་
གཟུང་ངོ༌། །དེ་ཡང་སྐོར་བ་ཐོར་བུ་བྱེད་ན་རྡོ་རྗེ་ཆེན་པོ་བསམ་སྟེ། མཆོད་རྟེན་
ནི་མི་དགོས་གསུངས། དེའི་ནང་དུ་རིགས་བདུན་གྱི་སངས་རྒྱས་བསམ། རང་
337



མཚན་བརྗོད་ཊིཀ།
-
-
རྡོ་རྗེའི་ལྟེ་བའི་ཕྱི་རོལ་ན་ཕར་ལ། གོང་གི་དེ་གཉིས་གང་རུང་ཞིག་འདོན་ཞིང་སྐོར་
བ་བྱེད་པར་བསམ། པདྨའི་འོད་སྤྲོ་བ་དང་སེམས་ཅན་གྱི་དོན་བྱེད་པ་དང་བུདྡྷ་
མཆོད་པ་ཡང་གོང་དང་འདྲའོ། །དེ་ནི་སྐོར་བའི་བྱ་བའོ། །
མཎྜལ་ནི་ཁྲུ་གང་དང་ཁྲུ་དོའི་ཚད་ཙམ་པ་ཡིན་ཏེ། མཎྜལ་ཆེ་ན་བསོད་
ནམས་ཆེ་གསུངས། ཆུང་ན་བསོད་ནམས་ཆུང་གསུངས། དེ་ལྟ་བུའི་མཎྜལ་ལ་
རང་དང་པོའི་སངས་རྒྱས་ཀྱི་ང་རྒྱལ་དང་ལྡན་པས་བའི་རྣམ་པ་ལྔས་བྱི་དོར་བྱ་སྟེ།
དེ་ཡང་བ་ཡི་རྣམ་པ་ལྔ་ནི། བ་ཡི་འོ་མ་དང་། མར། ཞོ། གཅིན། ལྕི་
བ་དང་ལྔའོ། །དེའི་ཆག་ཆག་ལེགས་པར་བཏབ་ལ་རིན་པོ་ཆེའི་ཁང་པའམ་གཞལ་
ཡས་ཁང་དུ་བསམ། ཨ་ཧཱུཾ་ཏྲཾ་ཧྲི་ཨ་ལྔའི་མེ་ཏོག་ཚོམ་བུ་ལྔ་དགྲམ། དེ་རྣམས་
ལ་གདན་དྲུག་རྩེག་པ་ལྔ་བསམ་སྟེ་ཏ་ཐཱ་རིགས་ལྔ་ལ་དབུལ་བ་ནི་མཆོད་པའི་མཎྜལ་
ལོ། །གདན་ལྔའི་སྟེང་དུ་ཏ་ཐཱ་རིགས་ལྔ་བསམ་སྟེ་དེ་ལ་མཆོད་པ་ནི་སྒྲུབ་པའི་མཎྜལ་
ཏེ། གོང་གི་མཎྜལ་དབུལ་བ་དང་སྒྲུབ་པའི་མཎྜལ་གཉིས་ཀ་ལ་ཡང་སྙིང་བརྗོད་
ཅིང་བྱའོ། །དེ་ནི་མཎྜལ་གྱི་བྱ་བའོ། །
དེ་ནས་ཟས་ཟ་བའི་དུས་སུ་ཕུད་ཅི་རིགས་པ་བཅད་དེ་ཆུ་གཙང་དང་སྦྱར་ནས་
338



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
，
བདག་དང་པོའི་སངས་རྒྱས་ཀྱི་སྤྱི་བོར་ཨོཾ། མགྲིན་པར་ཨཱཿ ། སྙིང་ཀར་ཧཱུཾ་
བསམ་སྟེ་དེ་ལས་འོད་བྱུང་བས་གཏོར་མ་ལ་ཕོག་པས་གཏོར་མའི་གཟུགས་དང་དྲི་དང་
ཁ་དོག་ངན་པ་ཐམས་ཅད་བཅོམ་སྟེ། གཟུགས་དང་ཁ་དོག་དང་དྲི་ཕུན་སུམ་
ཚོགས་པར་བསམ་སྟེ། ཨོཾ་ཨཱཿ ཧཱུྃ་གསུམ་ཡང་དེ་ཉིད་ལ་ཐིམ་པར་བསམ་
མོ། །དེ་ནས་མདུན་དུ་དང་པོའི་སངས་རྒྱས་བསྒོམ་སྟེ། བདག་ཉིད་ཀྱི་ཡི་གེ་
འབྲུ་གསུམ་ལས་འོད་ཟེར་སྤྲོས་པས། སངས་རྒྱས་དང་བྱང་ཆུབ་སེམས་དཔའ་
དང༌། ཉན་ཐོས་དང་། རང་སངས་རྒྱས་དང་། འགྲོ་བ་རིགས་དྲུག་གི་སེམས་
ཅན་ཐམས་ཅད་བཀུག་ནས་མདུན་གྱི་དང་པོའི་སངས་རྒྱས་ལ་བསྟིམ་ནས། དེའི་
ལྗག་ལས་འོད་ཟེར་བྱུང་བས་གཏོར་མའི་སྣོད་ལ་རེག་སྟེ་གསོལ་བས་དང་པོའི་སངས་
རྒྱས་དང་དེའི་ལུས་ལ་བསྟིམ་པའི་མགྲོན་རྣམས་མཉེས་པར་བསྒོམ་སྟེ། ཨ་ཀ་
རོའི་སྔགས་ལན་གསུམ་བརྗོད། དེ་ནས་སེ་གོལ་གསུམ་གཏོགས་ཏེ། དང་པོའི་
སངས་རྒྱས་ལ་བསྟིམ་པའི་མགྲོན་རྣམས་གཤེགས་སུ་གསོལ། དང་པོའི་སངས་
རྒྱས་བདག་རང་གི་ཐུགས་ཀ་རུ་བསྡུ་བ་ནི་གཏོར་མའི་བྱ་བའོ། །དེ་ནས་རང་གི་
སྙིང་ཀར་རཾ་ལས་མེ་གྲུ་གསུམ་པ་ཞིག་བསམ། ལྟེ་བར་ཨ་དཀར་པོ་ཞིག་བསམ།
339



མཚན་བརྗོད་ཊིཀ།
དེ་ནས་བཟའ་བཏུང་བདུད་རྩིར་བསམ་ལ་ཟས་དེ་ཟོས་པས་སྙིང་ཀའི་མེ་ལ་བསྲེགས་
ཏེ་དྭངས་མ་ལྟེ་བའི་ཨ་ལ་ཐིམ་པས་ཨ་དེ་མདངས་དང་གཟི་བརྗིད་དང་ལྡན་པར་
བསྒོམ། ཟོས་ཟིན་ནས་མདོང་མོར་ཡཾ་ལས་རླུང་གི་དཀྱིལ་འཁོར་ཞིག་བསམ་
སྟེ། དེ་ལས་རླུང་བྱུང་བས་མེའི་གསེབ་ཀྱི་སེག་མ་དེ་རྣམས་ཡར་ཐོན་པ་དུང་ཁང་
དུ་བལྟས་ཏེ། དེ་མར་ལོག་པས་དྲི་ཆེན་གྱི་ལམ་ནས་ར་ཧྭ་ཡིས་སོང་བར་བསམ།
དེས་ཚོགས་གསོག་པ་དང་། སྐྲ་དཀར་གཉེར་མ་མེད་པའི་བཅུད་ལེན་དུ་འགྲོ་བ་
དང་། དུག་གིས་མི་ཚུགས་པ་ནི་དགོས་པའོ། །དེ་ནི་ཟས་ཀྱི་བྱ་བའོ། །
དེ་ནས་ཤེས་རབ་སྙིང་པོ་ལ་སོགས་པའི་མདོ་འདོན་པ་ནི་མདོའི་བྱ་བའོ། །
ཡང་དག་སངས་རྒྱས་ལམ་རིག་པ་ནི། སངས་རྒྱས་ཀྱི་བསྟན་པའི་ལམ་སྟེ།
སྨིན་ལམ་དང་གྲོལ་ལམ་མོ། །དེ་ལ་ལམ་དང་ལམ་གྱི་ཡན་ལག་གོ །ལམ་
ནི་བསྐྱེད་རྫོགས་གཉིས་སོ། །ལམ་གྱི་ཡན་ལག་བརྒྱད་ནི་སྤྱོད་ལམ་ཡན་ལག་
བརྒྱད་དོ། །སེམས་ཅན་ཀུན་ལ་ཤས་ཆེར་ཆགས་ནི། ཀུན་རྫོབ་ཏུ་བསྡུ་བའི་
དངོས་པོ་བཞིས་སེམས་ཅན་གྱི་དོན་ལ་ཆགས་པ་སྟེ། དེ་ཡང་སྦྱིན་པས་ནི་འཁོར་
དུ་བཅད། སྙན་པར་སྨྲ་བས་ནི་སེམས་ཆགས་པར་བྱས། དེ་ནས་ཆོས་ལ་བཙུད།
340



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
དོན་བཞིན་སྤྱོད་པས་ནི་ཆོས་བཞིན་ཤེས་པའོ། །དེ་དང་སྤྱོད་ལམ་མཐུན་པས་ནི་དོན་
མཐུན་པའོ། །དེ་བཞིས་གདུལ་བྱ་ལ་དོན་བྱེད་པ་ཡང་རྗེ་བཙུན་ནོ། །དོན་དམ་པར་
ན་བྷག་ཝཱན་དེ་ཉིད་དཔེ་ནམ་ཀ་ལྟ་བུར་ཆགས་པ་མེད་པ་སྟེ། སྟོང་
པ་ཉིད་ཀྱི་ངོ་བོ་ཉིད་ཀྱི་ཕྱིར་རོ། །དོན་དམ་དུ་ཆགས་པ་མེད་ཀྱང་ཀུན་རྫོབ་ཏུ་
སེམས་ཅན་གྱི་དོན་བྱེད་པ་དེ་སེམས་ཅན་གྱི་རྒྱུད་ལ་སངས་རྒྱས་ཀྱི་རྒྱུ་མེད་དམ་ཞེ་ན།
སེམས་ཅན་ཀུན་གྱི་ཡིད་ལ་འཇུག་སྟེ། གདུལ་བྱ་སེམས་ཅན་གྱི་རྒྱུད་ལ་སངས་
རྒྱས་ཐོབ་པའི་རྒྱུ་གནས་པ་སྟེ། དེ་ལྟར་ཡང་དཔལ་མཆོག་ཤེས་རབ་ཀྱི་དུམ་བུ་ལས།
སེམས་ཅན་ཐམས་ཅད་བདེ་བར་གཤེགས་པའི་སྙིང་པོ་ཅན་ནོ་ཞེས་གསུངས་སོ། །
ད་ནི་སེམས་ཅན་ཀུན་གྱི་སྤྱོད་པ་མཐུན་པའི་སྒོ་ནས་བསྟོད་དེ། སེམས་
ཅན་ཀུན་གྱི་ཡིད་ལྟར་མགྱོགས་པ་ནི། སྤྲུལ་པའི་སྐུ་གང་འདུལ་དུ་སྤྲུལ་པ་དེ་
ཡང་སེམས་ཅན་ཐམས་ཅད་ཀྱི་སྤྱོད་པ་དང་རྗེས་སུ་མཐུན་པར་འཇུག་པའི་ཕྱིར་རོ། །
དེ་ལ་ཉན་ཐོས་ཀྱིས་འདུལ་བ་ལ་ཉན་ཐོས་སུའོ། །རང་སངས་རྒྱས་ཀྱིས་འདུལ་བ་
ལ་རང་རྒྱས་སུའོ། །བྱང་སེམས་དང་བུདྡྷ་ལ་སོགས་པ་གང་འདུལ་དུ་སྤྲུལ་ཞིང་ཆགས་
ཐོགས་མེད་པར་འགྲོ་བ་ཡང་རྗེ་བཙུན་ནོ། །འོ་ན་སྤྲུལ་སྐུ་དེ་བབ་ཅོལ་དུ་འགྱེད་དམ་
341



མཚན་བརྗོད་ཊཱིཀ།
，
ཞེ་ན། སེམས་ཅན་ཀུན་གྱི་དབང་དོན་ཤེས་ཏེ་གདུལ་བྱའི་དབང་པོ་རབ་འབྲིང་
རྣམས་ཀྱི་དོན་མཁྱེན་པས་སོ། །སེམས་ཅན་ཀུན་གྱི་ཡིད་འཕྲོག་པ་ནི། སེམས་
ཅན་གྱི་སྐལ་བ་ཇི་ལྟ་བ་བཞིན་དུ་ཆོས་བསྟན་པའི་སྒོ་ནས་གདུལ་བྱའི་ཡིད་འཕྲོག་པར་
བྱེད་ཅིང་གདུལ་བྱ་འདུལ་བ་ཡང་རྗེ་བཙུན་ནོ། །ཕུང་པོ་ལྔ་ནི་གཟུགས་ཀྱི་ཕུང་
པོ་དང་། ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་
པའོ། །གཟུགས་ཀྱི་ཕུང་པོ་ལ་མཚན་ཉིད་པ་དང་། བཏགས་པ་བ་གཉིས་
སོ། །མཚན་ཉིད་པ་ལ་དབང་པོ་དང་། ཡུལ་གྱི་མཚན་ཉིད་དོ། །དབང་པོའི་
མཚན་ཉིད་ནི། མིག་དང༌། རྣ་བ་དང་། སྣ་དང༌། ལྕེ་དང་། ལུས་
སོ། །ཡུལ་གྱི་མཚན་ཉིད་ནི། གཟུགས་དང་། སྒྲ་དང་། དྲི་དང་། རོ་
དང་། རེག་བྱའོ། །དེ་ལ་གཟུགས་ནི་ཁ་དོག་དང་དབྱིབས་དང་རྣམ་པར་རིག་
བྱེད་དོ། །སྒྲ་ནི་ཟིན་པའི་སྒྲ་འབྱུང་བ་ཆེན་པོ་ལས་བྱུང་བ་དང་། མ་ཟིན་པའི་སྒྲ་
ཡང་འབྱུང་བ་ཆེན་པོ་ལས་བྱུང་བ་དང་། གཉིས་ཀའི་སྒྲ་ཡང་འབྱུང་བ་ཆེན་པོ་ལས་
བྱུང་བའོ། །དྲི་ནི་ཞིམ་པ་དང་། ང་བ། མཉམ་པའོ། །རོ་ནི་མངར་བ་ལ་
སོགས་པ་དྲུག་གོ །རེག་བྱ་ནི་རྒྱུས་བསྡུས་པའི་རེག་བྱ་དང་། འབྲས་བུས་
342



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
བསྡུས་པའི་རེག་བྱའོ། །རྒྱུས་བསྡུས་པ་ནི་འབྱུང་བ་བཞིའོ། །འབྲས་བུས་
བསྡུས་པ་འཇམ་པ་དང་རྩུབ་པ་ལ་སོགས་པ་བདུན་ནོ། །གཟུགས་བཏགས་པ་བ་ནི་
རྣམ་པར་རིག་བྱེད་མ་ཡིན་པ་རྣམས་ཀྱི་མཚན་ཉིད་དོ། །ཚོར་བའི་ཕུང་པོ་ནི། བདེ་
བ་དང་། མི་བདེ་བ་དང་། གཉིས་ཀ་མ་ཡིན་པའོ། །དེ་ཡང་བདེ་བ་ནི་ལུས་བདེ་
དང་སེམས་བདེའོ། །མི་བདེ་བ་ནི་ལུས་དང་སེམས་ཚིམ་པ་མ་ཡིན་པའོ། །གཉིས་
ཀ་མ་ཡིན་པ་ནི་བཏང་སྙོམས་ཏེ་ཚིམ་པ་དང་ཚིམ་པ་མ་ཡིན་པའི་ངོ་བོ་ཉིད་དོ། །གཉིས་
ཀ་མེད་པའོ། །འདུ་ཤེས་ཀྱི་ཕུང་པོ་ནི་ཡུལ་ལ་མཚན་མར་འཛིན་པའོ། །དེ་ཡང་
ཡུལ་ནི་དམིགས་པར་བྱ་བའོ། །མཚན་མ་ནི་དེའི་བྱེ་བྲག་སྔོན་པོ་ལ་སོགས་
པའོ། །འཛིན་པ་ནི་འདི་ནི་སྔོན་པོའོ། །འདི་ནི་དཀར་པོའོ་ཞེས་པ་ལ་སོགས་པ་
ཡོངས་སུ་གཅོད་པའོ། །འདུ་བྱེད་ཀྱི་ཕུང་པོ་ནི་སེམས་དང་མཚུངས་པར་ལྡན་པ་
དང༌། མཚུངས་པར་ལྡན་པ་མ་ཡིན་པའི་ངོ་བོ་ཉིད་དོ། །དེ་ཡང་སེམས་དང་
མཚུངས་པར་ལྡན་པ་ནི། སེམས་དང་དམིགས་པ་ལ་སོགས་པ་གཅིག་པ་སྟེ། ཚོར་
བ་དང་འདུ་ཤེས་ལས་གཞན་པའི་སེམས་ལས་བྱུང་བ་རྣམས་སོ། །མཚུངས་པར་
ལྡན་པ་མ་ཡིན་པ་ནི། ཐོབ་པ་ལ་སོགས་པ་བཅུ་བཞིའོ། །རྣམ་པར་ཤེས་པའི་
343



མཚོན་བརྗོད་ཊིཀ།
ཕུང་པོ་ནི་འཇུག་པའི་རྣམ་པར་ཤེས་པ་ཚོགས་དྲུག་དང་། ཉོན་མོངས་པ་ཅན་གྱི་
ཡིད་དང་། ཀུན་གཞིའི་རྣམ་པར་ཤེས་པ་དང་བརྒྱད་དོ། །དེ་ལྟར་ཕུང་པོ་ལྔའི་
དོན་དེ་ཉིད་སྐྱེ་མེད་དུ་ཤེས་པ་ཡང་རྗེ་བཙུན་ནོ། །དེ་ལྟར་ཕུང་པོ་ལྔའི་དོན་སྟོང་
ཉིད་དུ་ཤེས་ན་གྲོལ། སྟོང་ཉིད་དུ་མ་ཤེས་ན་མི་གྲོལ་ཏེ། དེ་ལྟར་མཛོད་ནས།
ཆོས་རྣམས་རབ་ཏུ་རྣམ་འབྱེད་མེད་པར་ཉོན་མོངས་རྣམས། །གང་ཕྱིར་ཉེ་བར་ཞི་
བར་བྱ་བའི་ཐབས་མེད་ལ། །ཉོན་མོངས་པས་ཀྱང་འཇིག་རྟེན་སྲིད་མཚོ་འདིར་འཁྱམས་
ཏེ། །དེ་བས་དེ་ཕྱིར་འདི་ནི་སྟོན་པས་གསུངས་སོ་ལོ། །ཞེས་སོ། །རྣམ་དག་
ཕུང་མོ་ལྔ་འཆང་བ་ནི། ཕུང་པོ་ལྔ་ལམ་དུ་བསླབ་པ་རིམ་པ་གསུམ་གྱིས་བསྒོམ་
པས་འབྲས་བུ་ཚུལ་ཁྲིམས་ཀྱི་ཕུང་པོ་དང་། ཏིང་ངེ་འཛིན་གྱི་ཕུང་པོ་དང་། ཤེས་
རབ་ཀྱི་ཕུང་པོ་དང་། རྣམ་པར་གྲོལ་བའི་ཕུང་པོ་དང་། རྣམ་པར་གྲོལ་བའི་ཡེ་
ཤེས་མཐོང་བའི་ཕུང་པོ་སྟེ། ཟག་མེད་ཀྱི་ཕུང་པོ་ལྔ་འཆང་བ་ཡང་རྗེ་བཙུན་ནོ། །
ད་ནི་ལམ་འབྲས་བུ་སྣ་ཚོགས་ཀྱི་སྒོ་ནས་ཆོས་བསྟན་པའི་མཚན་གྱི་སྒོ་
ནས་བསྟོད་དེ། ངེས་འབྱུང་ཀུན་གྱི་མཐའ་ལ་གནས་ནི། འཇིག་རྟེན་པའི་མྱ་
ངན་ལས་འདས་པའི་མཐར་གྱུར་པ་ཡང་མལྕུའོ། །(ངེས་པར་འབྱུང་བ་》ཀུན་ལ་
344



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
མཁས་པ་ནི་ཉན་ཐོས་ཀྱི་མྱ་ངན་ལས་འདས་པ་ལ་མཁས་ཤིང་ཞིབ་མོར་མཁྱེན་པ་
ཡང་མཉྩའོ། །(ངེས་འབྱུང)ཀུན་གྱི་ལམ་ལ་གནས་ནི་རང་སངས་རྒྱས་ཀྱི་མྱ་
ངན་ལས་འདས་པའི་ལམ་རྟེན་འབྲེལ་ལུགས་འབྱུང་ལུགས་ལྡོག་ལ་གནས་པ་
ཡང་མཉྩའོ། །(ངེས་པར་འབྱུང་བ)་ཀུན་སྟོན་པ་ནི་ཡང་དག་པར་རྫོགས་པའི་
བུདྡྷའི་མྱ་ངན་ལས་འདས་པ་ནི་ངེས་པར་འབྱུང་བ་ཀུན་ནོ། །དེ་སྟོན་པ་ཡང་རྗེ་
བཙུན་ནོ། །ཡང་ན་ངེས་པར་འབྱུང་བ་ཀུན་ནི། མུ་སྟེགས་དང་ཉན་རང་དང་བྱང་
ཆུབ་སེམས་དཔའོ། །མཐའ་ལ་གནས་ནི། དེ་རྣམས་སོ་སོའི་མཐར་ཐུག་ལ་
གནས་པ་ཡང་མལྕུའོ། །ངེས་འབྱུང་ཐམས་ཅད་ནི་གོང་དང་འདྲ། ཀུན་ནི།
དེ་རྣམས་ཐམས་ཅད་ཀྱི་ལམ་འབྲས་བུ་དང་བཅས་པ་ཞིབ་མོར་མཁྱེན་པས་སོ། །
ལམ་ལ་གནས་པ་ནི་འབྲས་བུ་མཐར་ཐུག་དེ་ཐོབ་པར་བྱེད་པའི་ལམ་ལ་གནས་པ་
ཡང་མསྨྱུའོ། །ཀུན་སྟོན་པ་ནི། མྱ་ངན་ལས་འདས་པ་བཞི་རུ་སྟོན་པ་ཡང་
མསྒྲུའོ། །ཡན་ལག་བཅུ་གཉིས་ནི་མ་རིག་པ་དང་། འདུ་བྱེད་དང་། རྣམ་
པར་ཤེས་པ་དང་། མིང་དང་གཟུགས་དང་། སྐྱེ་མཆེད་དྲུག་དང་། རེག་པ་
དང་། ཚོར་བ་དང་། སྲེད་པ་དང་། ལེན་པ་དང་། སྲིད་པ་དང་། སྐྱེ་
345



མཚན་བརྗོད་ཊིཀ།
བ་དང་། རྒ་ཤི་རྣམས་སོ། །དེ་ལ་སྒྲིབ་པའི་ཕྱིར་ན་མ་རིག་པ་སྟེ། གང་ལ་
སྒྲིབ་ན་དེ་ཁོ་ན་ཉིད་ལ་སྒྲིབ། གང་གིས་སྒྲིབ་ན་མ་རིག་པས་སྒྲིབ། ཇི་ལྟར་སྒྲིབ་
ན་ཡང་དག་པའི་ལྟ་བ་རྟོགས་སུ་མི་སྟེར་བར་སྒྲིབ་པའོ། །འདེབས་པའི་ཕྱིར་ན་འདུ་
བྱེད་དེ། གང་ལ་འདེབས་ན་ཀུན་གཞིའི་རྣམ་པར་ཤེས་པའོ། །གང་གིས་འདེབས་
ན་འདུ་བྱེད་ཀྱིས་སོ། །ཇི་ལྟར་འདེབས་ན་དགེ་བ་དང་མི་དགེ་བ་དང་མི་གཡོ་བའི་
ས་བོན་འཇོག་པས་སོ། །ཁྲིད་པའི་ཕྱིར་ན་རྣམ་པར་ཤེས་པ་སྟེ། གང་དུ་ཁྲིད་ན་
སྐྱེ་བའི་སར་རོ། །གང་གིས་ཁྲིད་ན་ཀུན་གཞིའི་རྣམ་པར་ཤེས་པ་ས་བོན་དང་
བཅས་པས་སོ། །ཇི་ལྟར་འཁྲིད་ན་རིགས་དང་མཐུན་པའི་སར་ཁྲིད་པས་སོ། །
ཀུན་འཛིན་པའི་ཕྱིར་ན་མིང་དང་གཟུགས་ཏེ། གང་དུ་འཛིན་ན་རིགས་དང་མཐུན་
པར་རོ། །གང་གིས་འཛིན་ན་མིང་དང་གཟུགས་ཀྱིས་སོ། །ཇི་ལྟར་འཛིན་ན་
ལུས་ལའོ། །བདག་གི་དངོས་པོ་རྫོགས་པར་བྱེད་པས་སྐྱེ་མཆེད་དྲུག་གོ །གང་
གིས་རྫོགས་པར་བྱེད་ན་སྐྱེ་མཆེད་དྲུག་གིས་སོ། །ཇི་ལྟར་རྫོགས་པར་བྱེད་ན་སྐྱེ་
བའི་གནས་སུའོ། །གསུམ་འདུས་ནས་གཅོད་པའི་ཕྱིར་ན་རེག་པའོ། །དེ་ཡང་
གང་དུ་གཅོད་ན་ཡུལ་ལའོ། །གང་གིས་གཅོད་ན་རེག་པས་སོ། །ཇི་ལྟར་གཅོད་
346



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
་་ཏད.
མཚsp
ཕ
ལ
མ ་ཁགམ
: བ : 14མ
་ ག ལ
at ：：
་
,ཙནits
#*.
མ་་1
ད
n
was, r"! Pa
gg
a
Piw.. ནས་
•
ན་དབང་པོ་ལ་བརྟེན་ནས་རྣམ་པར་ཤེས་པས་གཅོད་པར་བྱེད་པས་སོ། །ཉེ་བར་སྤྱོད་
པའི་ཕྱིར་ན་ཚོར་བའོ། །དེ་ཡང་གང་དུ་སྤྱོད་ན་སྲེད་པ་ཡོད་པའི་དབང་པོ་ལ་སྤྱོད་
པའོ། །གང་གིས་སྤྱོད་ན་ཚོར་བས་སོ། །ཇི་ལྟར་སྤྱོད་ན་བསོད་ནམས་དང་བསོད་
ནམས་མ་ཡིན་པའི་ལས་ལ་སྤྱོད་པའོ། །སྡུད་པའི་ཕྱིར་ན་སྲེད་པ་སྟེ། དེ་ཡང་
གང་དུ་སྡུད་ན་སྲིད་པར་གྱུར་པའི་ས་བོན་དུ་སྡུད། གང་གིས་སྡུད་ན་སྲེད་པའི་རླན་
གྱིས་སོ། །ཇི་ལྟར་སྡུད་ན་ལས་སོ་སོར་སྡུད་པའོ། །སྦྱོར་བའི་ཕྱིར་ན་ལེན་པ་སྟེ།
གང་དུ་ལེན་ན་སྲིད་པ་ཕྱི་མར་རོ། །གང་གིས་ལེན་ན་རྣམ་པར་ཤེས་པ་ལ་བསགས་
པའི་དགེ་བ་དང་མི་དགེ་བས་ལེན་པའོ། །ཇི་ལྟར་ལེན་ན་རིགས་དང་མཐུན་པར་
སྦྱོར་ཞིང་ལེན་པའོ། །མངོན་དུ་བྱེད་པའི་ཕྱིར་ན་སྲིད་པ་སྟེ། གང་དུ་སྲིད་ན་སྐྱེ་
བ་དང་མཐུན་པའི་སར་རོ། །གང་གིས་སྲིད་ན་རྣམ་པར་ཤེས་པ་ལས་སྲིད་པའོ། །
ཇི་ལྟར་སྲིད་ན་ཆགས་པ་ལ་སོགས་པ་མངོན་དུ་བྱེད་པའོ། །སྡུག་བསྔལ་བའི་ཕྱིར་
ན་རྒ་ཤི་སྟེ། གང་དུ་སྡུག་བསྔལ་ན་རྣམ་པར་སྨིན་པའི་ལུས་ལའོ། །གང་གིས་
སྡུག་བསྔལ་ན་ལས་ཀྱིས་འཕངས་པའི་སྲིད་པ་ཕྱི་མ་ལ་རྣམ་པར་སྨིན་པ་བྱུང་བས་
སོ། །ཇི་ལྟར་སྡུག་བསྔལ་ན་སྐྱེ་བ་དང་། རྒས་པ་དང་། ན་བ་དང་། འཆི་
པ
།
347



མཚན་བརྗོད་ཀ།
བ་དང༌། མྱ་ངན་དང་། སྨྲེ་སྔགས་འདོན་པའོ། །དེ་ལྟར་ཡང་། སྒྲིབ་པའི་
ཕྱིར་དང་འདེབས་པའི་ཕྱིར། །སྲིད་པའི་ཕྱིར་དང་འཛིན་པའི་ཕྱིར། །རྫོགས་བྱེད་
ཕྱིར་དང་གསུམ་གཅོད་ཕྱིར། །ཉེ་བར་སྤྱོད་ཕྱིར་སྡུད་པའི་ཕྱིར། །སྦྱོར་བའི་ཕྱིར་
དང་མངོན་དུ་ཕྱིར། །སྡུག་བསྔལ་ཕྱིར་ནི་འགྲོ་ཉོན་མོངས། །ཞེས་སོ། །སྲིད་
རྩ་ནི་དེ་རྣམས་ཀྱིས་འཁོར་བའི་ལུས་བསྐྱེད་པའི་རྩ་བའོ། །རྩད་ནས་བཅད་ཅིང་དྲུང་
ནས་འདོན་པ་ཡང་རྗེ་བཙུན་ནོ། །དག་པ་རྣམ་པ་བཅུ་གཉིས་འཆང་ནི། སྐྱེ་
མཆེད་བཅུ་གཉིས་གཟུང་འཛིན་དང་བཅས་པ་དེ་དག་ཅིང་དབེན་པ་དང་བཅས་པ་
དེ་འཛིན་པ་ཡང་རྗེ་བཙུན་ནོ། །བདེན་བཞིའི་ཚུལ་གྱི་རྣམ་པ་ཅན་ནི། འཕགས་
པའི་བདེན་པ་བཞི་སྟེ། འཁོར་བའི་རྒྱུ་འབྲས་གཉིས། དེ་ཡང་སྡུག་བསྔལ་གྱི་
བདེན་པ་འཁོར་བའི་འབྲས་བུར་ཤེས་པར་བྱེད་ལ། དེའི་རྒྱུ་ཀུན་འབྱུང་གི་བདེན་པ་
སྤང་བྱར་ཤེས་པ་དང་། མྱ་ངན་ལས་འདས་པའི་བདེན་པ་ནི་འགོག་པའི་བདེན་
པ་ཐོབ་བྱར་ཤེས་པ་དང་། ལམ་གྱི་བདེན་པ་ཉམས་སུ་བླང་བྱར་ཤེས་པ་སྟེ། དེ་
བཞི་འཕགས་པ་རྣམས་ལ་བདེན་ཞིང་ཤེས་པས་བདེན་པ་བཞི་སྟེ། དེ་ལྟ་བུའི་སྤྱང་
བྱ་དང་བླང་བྱ་ཤེས་པ་ཡང་མམྦུའོ། །ཤེས་པ་བརྒྱད་པོ་རྟོགས་པ་འཆང་ནི། ཆོས་
་བ
348



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
-
-
ཤེས་པ་དང༌། རྗེས་སུ་ཤེས་པ་དང་། སྡུག་བསྔལ་ཤེས་པ་དང་། ཀུན་འབྱུང་
ཤེས་པ་དང་། འགོག་པ་ཤེས་པ་དང་། ལམ་ཤེས་པ་དང་། ཟད་པ་ཤེས་
པ་དང་། མི་སྐྱེ་བ་ཤེས་པ་སྟེ། དེ་བརྒྱད་ཐུགས་སུ་ཆུད་པ་ཡང་མཉྩའོ། །
བདེན་དོན་རྣམ་པ་བཅུ་གཉིས་ལྡན་ནི། རྗེ་བཙུན་ཡེ་ཤེས་སེམས་དཔའ་ངེས་
པའི་དོན་གྱི་ཆོས་ཀྱི་འཁོར་ལོ་བསྐོར་བ་དང༌། མཚན་མ་མེད་པ་དང་། བདེན་
པ་བཞིའི་ཆོས་ཀྱི་འཁོར་ལོ་བསྐོར་བ་ལས། འདིར་ཡུལ་ཝཱ་རཱ་ཎ་སཱིར་འཁོར་ལྔ་སྡེ་
བཟང་པོ་ལ་བདེན་པ་བཞིའི་ཆོས་ཀྱི་འཁོར་ལོ་བསྐོར་ཏེ། དེ་ཡང་སྡུག་བསྔལ་གྱི་
བདེན་པ་ལ་མི་རྟག་པ་དང་། སྡུག་བསྔལ་བ་དང་། སྟོང་པའོ། །བདག་མེད་
པ་ནི་དེའི་ཁོངས་སུ་བསྡུས་ནས་དེ་ལྟར་གསུམ་མོ། །དེ་ཡང་མི་རྟག་པ་ནི་རྟག་པ་
མ་ཡིན་པའོ། །སྡུག་བསྔལ་བ་ནི་བདེ་བ་མ་ཡིན་པའོ། །སྟོང་པ་ནི་མི་གཙང་
བ་མ་ཡིན་པའོ། །ཀུན་འབྱུང་ལ་ནི། ཀུན་འབྱུང་དང་། རྒྱུ་དང་། རབ་ཏུ་
བསྐྱེད་པ་སྟེ། རྐྱེན་ཁོངས་སུ་བསྡུས་པས་དེ་ལྟར་གསུམ་མོ། །དེ་ཡང་ཀུན་
འབྱུང་ནི་སྡུག་བསྔལ་འབྱུང་བའི་རྒྱུར་གྱུར་པས་སོ། །རྒྱུ་ནི་ཉོན་མོངས་པས་བསྐྱེད་
པའི་རྒྱུའོ། །རབ་ཏུ་བསྐྱེད་པ་ནི་དེ་ལྟར་འདས་པ་དང་མ་འོངས་པའི་སྡུག་བསྔལ་
་
349



མཚན་བརྗོད་ཊིཀ།
བསྐྱེད་པས་སོ། །འགོག་པའི་བདེན་པ་ལ། འགོག་པ་དང་། ཞི་བ་དང་།
གྱ་ནོམ་པ་སྟེ། ངེས་པར་འབྱུང་བ་ནི་ཁོངས་སུ་བསྡུས་པའོ། །དེ་ཡང་འགོག་
པ་ནི་སྡུག་བསྔལ་འགོག་པའོ། །ཞི་བ་ནི་སྡུག་བསྔལ་ཞི་བའོ། །གྱ་ནོམ་པ་ནི་
འཚེ་བ་མེད་པའོ། །ལམ་གྱི་བདེན་པ་ལ། ལམ་དང་། རིགས་པ་དང་།
སྒྲུབ་པ་སྟེ། ངེས་པར་འབྱུང་བ་ནི་ཁོངས་སུ་བསྡུས་པའོ། །དེ་ཡང་ལམ་ནི་
བགྲོད་པའི་དོན་གྱིས་སོ། །རིགས་པ་ནི་ཡང་དག་ཇི་ལྟ་བ་བཞིན་དུ་ཞུགས་པས་
སོ། །སྒྲུབ་པ་ནི་ངེས་པར་མ་ནོར་བར་སོ་སོར་བསྒྲུབ་པས་སོ། །དེ་ལྟར་བདེན་
པ་བཞིའི་ཆོས་ཀྱི་འཁོར་ལོ་བསྐོར་བ་དེ་ཡང་རྗེ་བཙུན་ནོ། །
ད་ནི་ཐེག་པ་ཆེ་ཆུང་གི་སྤང་བྱ་སྤངས་པའི་མཚན་གྱི་སྒོ་ནས་བསྟོད་དེ།
དེ་ཉིད་ནི་ཉན་ཐོས་ཀྱི་མཐོང་བའི་ལམ་གྱི་སྟོང་ཉིད་དེ་ཉིད་དོ། །རྣམ་པ་བཅུ་དྲུག་
ནི་ཤེས་པ་བརྒྱད་དང་བཟོད་པ་བརྒྱད་ཀྱིས་ཁམས་གསུམ་དུ་ཕྲ་རྒྱས་བརྒྱད་བརྒྱད་
སྤོང་སྟེ། དེ་ཡང་དམིགས་པར་བྱ་བའི་ཡུལ་འདོད་ཁམས་ཀྱི་བདེན་པ་བཞི་ལ།
དམིགས་ལུགས་ཇི་ལྟར་དམིགས་ན། མི་རྟག་པ་དང་། སྡུག་བསྔལ་བ་དང་།
སྟོང་པ་དང་། བདག་མེད་པ་རྣམས་བསྒོམ་ཞིང་སེམས་ལ་བྱེད་པའོ། །དམིགས་
350



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
པར་བྱེད་པའི་ཤེས་པ་ནི། སྡུག་བསྔལ་ལ་ཆོས་ཤེས་པའི་བཟོད་པ་དང་། སྡུག་
བསྔལ་ལ་ཆོས་ཤེས་པའོ། །དེས་ཉོན་མོངས་པ་དུ་སྤོང་ན། འདོད་ཆགས་དང་།
ཁོང་ཁྲོ། ང་རྒྱལ། མ་རིག་པ། ཐེ་ཙོམ་དང་ལྔ། ལྟ་བ་ལྔ་ནི། འཇིག་
ཚོགས་ཀྱི་ལྟ་བ་དང་། མཐར་འཛིན་པའི་ལྟ་བ་དང་། ཕྱིན་ཅི་ལོག་གི་ལྟ་བ་
དང༌། ལྟ་བ་ལ་མཆོག་ཏུ་འཛིན་པའི་ལྟ་བ་དང༌། ཚུལ་ཁྲིམས་དང་བརྟུལ་
ཞུགས་མཆོག་ཏུ་འཛིན་པའི་ལྟ་བ་སྟེ་བཅུ་པོ་དེ་སྤངས་པར་གྱུར་བའོ། །ཁམས་
གོང་མ་གཉིས་སུ་སྡུག་བསྔལ་གྱི་བདེན་པ་དམིགས་པར་བྱ་བའི་ཡུལ། དམིགས་
ལུགས་གོང་དང་འདྲ། དམིགས་པར་བྱེད་པའི་ཤེས་པ་ནི་སྡུག་བསྔལ་ལ་རྗེས་སུ་
ཤེས་པའི་བཟོད་པ་དང༌། སྡུག་བསྔལ་ལ་རྗེས་སུ་ཤེས་པའོ། །དེས་ཉོན་མོངས་
པ་དུ་སྤོང་ན། ཁམས་གོང་མ་ན་ཁོང་ཁྲོ་མེད་དེ། དེ་ཡང་དཀར་པོའི་ཆོས་སུ་
ཡུན་རིང་དུ་གནས་པ་དང་། ཞི་གནས་ཀྱིས་རྒྱུད་བརླན་པ་དང་། ཁ་ནང་དུ་
བལྟས་པས་སོ། །དེ་ལྟར་ཁོང་ཁྲོ་མ་གཏོགས་པའི་གཟུགས་ཁམས་ན་དགུ་
གཟུགས་མེད་ཁམས་ན་དགུ་སྟེ་བཅོ་བརྒྱད་སྤངས་པའོ། །སྡུག་བསྔལ་གྱི་བདེན་
པས་ཁམས་གསུམ་དུ་དེ་ལྟར་ཕྲ་རྒྱས་ཉི་ཤུ་རྩ་བཞི་སྤངས་པའོ། །དམིགས་པར་
351



མཚན་བརྗོད་ཊཱིཀ།
བྱ་བའི་ཡུལ་འདོད་པའི་ཁམས་ན་སྤྱོད་པ་ཀུན་འབྱུང་གི་བདེན་པ་ལའོ། །དམིགས་
ལུགས་ནི་རྒྱུ་ཀུན་འབྱུང་། རབ་ཏུ་སྐྱེ་བ། རྐྱེན་རྣམས་སུ་དམིགས་པའོ། །
དམིགས་པར་བྱེད་པའི་ཤེས་པ་ནི། ཀུན་འབྱུང་ལ་ཆོས་ཤེས་པའི་བཟོད་པ་དང་།
ཀུན་འབྱུང་ལ་ཆོས་ཤེས་པའོ། །དེས་ཉོན་མོངས་པ་དུ་སྤོང་ན། འདོད་ཆགས་
དང༌། ཁོང་ཁྲོ། ང་རྒྱལ། མ་རིག་པ། ཐེ་ཚོམ་དང་ལྔ། ཕྱིན་ཅི་ལོག་
གི་ལྟ་བ་དང་ལྟ་བ་ལ་མཆོག་ཏུ་འཛིན་པ་གཉིས་ཏེ་བདུན་སྤངས་པའོ། །ཁམས་
གོང་མ་གཉིས་སུ་ཀུན་འབྱུང་གི་བདེན་པ་དམིགས་པར་བྱ་བའི་ཡུལ་ལོ། །དམིགས་
ལུགས་གོང་དང་འདྲའོ། །དམིགས་པར་བྱེད་པའི་ཤེས་པ་ནི། ཀུན་འབྱུང་ལ་རྗེས་
སུ་ཤེས་པའི་བཟོད་པ་དང་། ཀུན་འབྱུང་ལ་རྗེས་སུ་ཤེས་པའོ། །དེས་ཉོན་མོངས་
པ་དུ་སྤོང་ན་གོང་གི་བདུན་པོ་དེ་ཉིད་ལ་ཁོང་ཁྲོ་མ་གཏོགས་པའི་གཟུགས་ཁམས་ན་
དྲུག གཟུགས་མེད་ཁམས་ན་དྲུག་སྟེ་བཅུ་གཉིས་སྤངས་པའོ། །དེ་ལྟར་
ཁམས་གསུམ་དུ་ཀུན་འབྱུང་གི་བདེན་པས་ཕྲ་རྒྱས་བཅུ་དགུ་སྤངས་པར་འགྱུར་རོ། །དམིགས་
པར་བྱ་བའི་ཡུལ་འདོད་པ་ན་སྤྱོད་པའི་འགོག་པའི་བདེན་པ་ལའོ། །དམིགས་ལུགས་
ནི་འགོག་པ་དང་། ཞི་བ་དང་། གྱ་ནོམ་པ་དང་། ངེས་པར་འབྱིན་པ་རྣམས་སོ། །
352



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
དམིགས་པར་བྱེད་པའི་ཤེས་པ་ནི། འགོག་པ་ལ་ཆོས་ཤེས་པའི་བཟོད་པ་དང༌།
འགོག་པ་ལ་ཆོས་ཤེས་པའོ། །དེས་ཉོན་མོངས་པ་དུ་སྤོང་ན་ཀུན་འབྱུང་
གི་བདེན་པ་ལས་གསུངས་པའི་ཕྲ་རྒྱས་བདུན་པོ་དེ་སྤངས་པའོ། །ཁམས་གོང་
མ་གཉིས་ཀྱི་དམིགས་པར་བྱ་བའི་ཡུལ་འགོག་པའི་བདེན་པ་ལའོ། །དམིགས་
ལུགས་གོང་དང་འདྲ། དམིགས་པར་བྱེད་པའི་ཤེས་པ་འགོག་པ་ལ་རྗེས་སུ་ཤེས་
པའི་བཟོད་པ་དང་། རྗེས་སུ་འབྲེལ་བ་གཉིས་སོ། །དེས་ཉོན་མོངས་པ་དུ་སྤྱོང་
ན་ཀུན་འབྱུང་ལས་གསུངས་པའི་གཟུགས་ན་དྲུག གཟུགས་མེད་ན་དྲུག་སྟེ་
བཅུ་གཉིས་སྤངས་པའོ། །དེ་ལྟར་ཁམས་གསུམ་དུ་འགོག་པའི་བདེན་པས་ཕྲ་རྒྱས་
བཅུ་དགུ་སྤངས་པར་འགྱུར་བའོ། །འདོད་པའི་ཁམས་སུ་སྡུག་བསྔལ་འགོག་པར་
འགྲོ་བའི་ལམ་གྱི་བདེན་པ་དམིགས་པར་བྱ་བའི་ཡུལ། དམིགས་ལུགས། ལམ།
རིགས་པ། ངེས་པར་འབྱུང་བ། སྒྲུབ་པ་རྣམས་ཡིད་ལ་བྱེད་པའོ། །དམིགས་
པར་བྱེད་པའི་ཤེས་པ་ནི། ལམ་ལ་ཆོས་ཤེས་པའི་བཟོད་པ་དང་། ལམ་ལ་ཆོས་
ཤེས་པའོ། །དེས་ཉོན་མོངས་པ་དུ་སྤོང་ན་འདོད་ཆགས་དང་། ཁོང་ཁྲོ། ང་
རྒྱལ། མ་རིག་པ། ཐེ་ཙོམ། ཕྱིན་ཅི་ལོག་གི་ལྟ་བ། ལྟ་བ་ལ་མཆོག་ཏུ་
353



མཚན་བརྗོད་ཊིཀ།
འཛིན་པ། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པའི་ལྟ་བ་དང་བརྒྱད་
སྤངས་པའོ། །ཁམས་གོང་མ་གཉིས་ཀྱི་དམིགས་པར་བྱ་བའི་ཡུལ་ལམ་གྱི་
བདེན་པ། དམིགས་ལུགས་གོང་དང་འདྲ། དམིགས་པར་བྱེད་པའི་ཤེས་པ་
ལམ་ལ་རྗེས་སུ་ཆོས་ཤེས་པའི་བཟོད་པ་དང་། ལམ་ལ་རྗེས་སུ་ཤེས་པའོ། །དེས་
ཉོན་མོངས་པ་དུ་སྤོང་ན་གོང་མ་དེ་གཉིས་ཀྱི་ཁོང་ཁྲོ་མ་གཏོགས་པའི་གཟུགས་ན་
བདུན། གཟུགས་མེད་ན་བདུན་ཏེ་བཅུ་བཞི་སྤངས་པའོ། །དེ་ལྟར་ཁམས་
གསུམ་དུ་ལམ་གྱི་བདེན་པས་ཕྲ་རྒྱས་གཉིས་གཉིས་སྤང་བར་འགྱུར་རོ། །
དེ་ལྟར་ཕྲ་རྒྱས་བརྒྱད་བཅུ་རྩ་བརྒྱད་སྤངས་ཏེ། ཉན་ཐོས་ཀྱི་མཐོང་བའི་ལམ་རིག་
པ་ཡང་རྗེ་བཙུན་ནོ། །རྣམ་པ་ཉི་ཤུས་བྱང་ཆུབ་པ་ནི་མུ་སྟེགས་ཀྱི་འཇིག་
ཚོགས་ཀྱི་ལྟ་བ་ཉི་ཤུ་སྟེ། དེ་ཡང་ཕུང་པོ་ལྔ་ལས། གཟུགས་ཀྱི་ཕུང་པོ་ལ་
གཟུགས་བདག་ཡིན་ཏེ་དཔེར་ན་བདག་པོ་ལྟ་བུ། གཟུགས་ལ་བདག་གནས་
ཏེ་དཔེར་ན་སྣོད་ལྟ་བུ། བདག་ཉིད་ཀྱང་གཟུགས་ཡིན་ཏེ་དཔེར་ན་བྲན་ལྟ་བུ།
བདག་ལ་ཡང་གཟུགས་དང་ལྡན་ཏེ། དཔེར་ན་རྒྱན་ལྟ་བུ་སྟེ། དེ་ལྟར་ཆོས་
བཞིས་གཟུགས་རྟག་པར་འདོད་པའོ། །དེ་བཞིན་དུ་ཚོར་བ་དང་། འདུ་ཤེས་
354



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ། ་
དང༌། འདུ་བྱེད་དང་། རྣམ་པར་ཤེས་པ་ལ་ཡང་སྦྱར་བས། བདག་ཏུ་ལྟ་བ་
ཉི་ཤུའོ། །ད་ནི་བདག་ཏུ་ལྟ་བ་བཀག་པ་ཉི་ཤུ་ནི། གཟུགས་ཉིད་བདག་མ་ཡིན།
གཟུགས་ལ་བདག་མེད་དོ། །བདག་ཉིད་ཀྱང་གཟུགས་མ་ཡིན། བདག་ལ་
ཡང་གཟུགས་མེད་དོ། །དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་
དང༌། རྣམ་པར་ཤེས་པ་ལ་ཡང་སྦྱར་བས། དེ་ལྟར་སྟོང་ཉིད་རྣམ་པ་ཉི་ཤུ་པོ་དེ་
བསྒོམ་པས་བྱང་ཆུབ་ཐོབ་པར་སྟོན་པ་ཡང་མཉྩའོ། །དེ་ལྟར་ཡང་སློབ་དཔོན་ཀླུ་
གྲུབ་ཀྱིས་དབུ་མ་ལས། ཕུང་པོ་ཀུན་གྱི་ནང་ན་ཡང་། །བདག་དེ་འགའ་ཡང་མི་
རྙེད་དེ། །ཞེས་པ་ལ་སོགས་པ་གསུངས་སོ། །
ད་ནི་སྤྲུལ་པའི་སྐུའི་སྒོ་ནས་ཆོས་སྟོན་པའི་མཚན་གྱི་སྒོ་ན་ས་བསྟོད་དེ།
རྣམ་པ་སངས་རྒྱས་ནི་རྣམ་པར་རྟོག་པ་ཐམས་ཅད་སྤངས་ཤིང་གཉིས་མེད་ཀྱི་དོན་
རྒྱས་པའོ། །ཀུན་རིག་ནི་གདུལ་བྱ་སེམས་ཅན་རྣམས་ཀྱི་སེམས་ཉིད་ཤེས་
པའོ། །མཆོག་ནི་གང་ལ་གང་འདུལ་དུ་སྤྲུལ་ཞིང་འགྲོ་བའི་དོན་བྱེད་པས་སོ། །དེ་
ལྟ་བུའི་སྤྲུལ་པའི་སྐུ་དེ་དེའི་གྲངས་ཇི་ཙམ་དུ་སྤྲུལ་ཞེ་ན། སངས་རྒྱས་ཀུན་གྱི་
སྤྲུལ་པའི་སྐུའི་གྲངས་ནི་ཕྱོགས་བཅུ་ཐམས་ཅད་དུ་བྱེ་བ་དཔག་ཏུ་མེད་པ་འགྱེད་ཅིང་
355



མཚན་བརྗོད་ཊིཀ།
གདུལ་བྱའི་དོན་བྱེད་པ་པོ་ཡང་མཉྩའོ། །འོ་ན་གདུལ་བྱའི་དོན་མ་རྟོགས་པར་བྱེད་
དམ་ཞེ་ན། སྐད་ཅིག་ཐམས་ཅད་མངོན་པར་རྟོགས་ཏེ། གདུལ་བྱ་ཉན་ཐོས་
རྣམས་ཀྱི་མཐོང་ལམ་སྐད་ཅིག་མ་བཅོ་ལྔ་མན་ཆད་རྒྱུ་ལ་ཞུགས་པའི་རྒྱུ་ལ་གནས་
པ་དང་། སྐད་ཅིག་མ་བཅུ་དྲུག་ལ་རྒྱུན་དུ་ཞུགས་པའི་འབྲས་བུ་ལ་གནས་པའི་
སྐད་ཅིག་མ་ཐུགས་སུ་ཆུད་ནས་ཉན་ཐོས་ལ་ཆོས་སྟོན་པའོ། །དེ་ལྟར་ཡང་མཛོད་
ནས། གོ་རིམ་བཞིན་དུ་ཆེར་འཇུག་པ། །སྐད་ཅིག་བཅུ་དྲུག་མཐོང་ལམ་ལ། །
རྒྱུན་དུ་ཞུགས་པ་དེ་གསུངས་སོ། །སྤངས་པ་གང་ཡིན་དེས་གསུངས་སོ། །
ཞེས་སོ། །སེམས་ཀྱི་སྐད་ཅིག་དོན་ཀུན་རིག་ནི། གདུལ་བྱ་སེམས་ཅན་
ཐམས་ཅད་ཀྱི་སེམས་ལ་ཇི་ལྟར་བསམ་པའི་སེམས་ཀྱི་སྐད་ཅིག་མའི་དོན་ཐམས་
ཅད་མཁྱེན་ཅིང་རིག་པར་བྱས་ཏེ་གདུལ་བྱ་འདུལ་བ་ཡང་རྗེ་བཙུན་ནོ། །དེ་ལྟར་རིག་
ནས་ཆོས་ཇི་ལྟར་སྟོན་ཞེ་ན། གདུལ་བྱ་གང་ལ་གང་འདུལ་གྱི་ཐེག་པ་སྣ་ཚོགས་
པའི་ཐབས་ཚུལ་གྱིས། འཇིག་རྟེན་པའི་ལྷ་དང་མིའི་ཐེག་པ་དང་། ཉན་རང་
དང་ཐེག་པ་ཆེན་པོའི་ཐེག་པ་ལ་སོགས་པ་བསྟན་པས་སོ། །འགྲོ་བའི་དོན་
ནི་གདུལ་བྱ་གང་ལ་གང་འདུལ་ལ་གཉིས་མེད་ཀྱི་དོན་རྟོགས་པར་བྱེད་པ་
356



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
(པོ)་ཡང་རྗེ་བཙུན་ནོ། །ཐེག་པ་གསུམ་གྱི་ངེས་འབྱུང་(ལ)་ནི་གདུལ་བྱའི་
དབང་གིས་རྒྱ་ཆེ་བར་ན། དབང་པོ་རབ་འབྲིང་ཐ་མ་ལ་ཐེག་པ་གསུམ་གྱི་འབྲས་
བུ་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་གསུམ་གྱི་ངེས་འབྱུང་
གསུམ་ཐོབ་པར་སྟོན་པ་ཡང་རྗེ་བཙུན་ནོ། །ཐེག་པ་གཅིག་གི་འབྲས་བུར་
གནས་ནི་ཟབ་པ་དོན་དམ་གྱི་ངོས་ནས་འབྲས་བུ་ཐོབ་བྱ་གཙོ་བོར་སྟོན་པ་ནི་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཀྱི་མཚན་ཉིད་མི་གནས་པའི་མྱ་ངན་ལས་འདས་
པར་གནས་པ་སྟེ། དེ་ཡང་ཐེག་པ་ནི་ཐེག་གཅིག་ཁོ་ན་སྟེ། ཐེག་པ་ཆེན་
པོའོ། །དེ་ལྟར་མདོ་སྡེ་རྟོགས་པ་ཆེན་པོ་ལས། ཐེག་པ་གཅིག་པུ་ཁོ་ན་སྟེ་ཇི་
སྐད་གསུངས་པའི་ཐེག་པ་ཆེན་པོའོ་ཞེས་གསུངས་སོ། །ཀམ་པ་ལ་ཙཎྱའི་བསྟན་
བཅོས་ལས་ཀྱང་། གང་ཞིག་གླང་པོ་ཁྱུ་མཆོག་སྤངས་ནས་སུ། །ལ་སོགས་པ་
གསུངས་སོ། །
ད་ནི་ཉོན་མོངས་པའི་སྒྲིབ་པ་དང་སྙོམས་འཇུག་གསུམ་སྤངས་པའི་མཚན་
གྱི་སྒོ་ནས་བསྟོད་དེ། ཉོན་མོངས་ཁམས་རྣམས་ནི། སྐྱེ་མཆེད་དྲུག ཡུལ་
དྲུག དབང་པོའི་རྣམ་པར་ཤེས་པ་དྲུག་སྟེ་ཁམས་བཅོ་བརྒྱད་པོ་གཟུང་འཛིན་དང་
357



མཚན་བརྗོད་ཊཱིཀ།
བཅས་པ་རྣམ་པར་དག་པའི་བདག་ཉིད་དུ་གནས་པ་ཡང་རྗེ་བཙུན་ནོ། །ལས་
ཀྱི་ཁམས་རྣམས་ཟད་བྱེད་པ་ནི། ཁམས་གསུམ་དུ་སྐྱེ་བའི་ལས་དགེ་བ་དང་།
མི་དགེ་བ་དང་། མི་གཡོ་བའི་ལས་ཏེ། དེ་ཡང་དགེ་བའི་ལས་ཀྱིས་འདོད་
པའི་ཁམས་ཀྱི་ལྷ་དང་མི་རུ་སྐྱེ་བའི་ལས་དང་། མི་དགེ་བའི་ལས་ཀྱིས་འདོད་
ཁམས་ཀྱི་ངན་སོང་གསུམ་དུ་སྐྱེ་བའི་ལས་དང༌། མི་གཡོ་བའི་ཏིང་ངེ་འཛིན་གྱིས་
གཟུགས་ཁམས་དང་གཟུགས་མེད་ཁམས་སུ་སྐྱེ་བའི་ལས་སོ། །དེ་རྣམས་
ཟད་ཅིང་སྤངས་པ་ཡང་རྗེ་བཙུན་ནོ། །ཆུ་བོའི་རྒྱ་མཚོ་ནི། ཆུའི་དབྱེ་བ་དང་།
ཆུ་བོ་སོ་སོའི་མཚན་ཉིད་དང་། ཆུ་བོའི་ངེས་ཚིག་གོ །དབྱེ་བ་ནི་འདོད་པའི་ཆུ་
བོ་དང་། སྲིད་པའི་ཆུ་བོ་དང་། ལྟ་བའི་ཆུ་བོ་དང་། མ་རིག་པའི་ཆུ་
བོའོ། །ཆུ་བོ་སོ་སོའི་མཚན་ཉིད་ནི། འདོད་པའི་ཆུ་བོ་ལ་རྫས་ཉི་ཤུ་རྩ་དགུ་སྟེ།
འདོད་ཁམས་ཀྱི་བདེན་པ་བཞི་ལ་མཐོང་སྤང་གི་འདོད་ཆགས་བཞི། སྒོམ་སྤང་
གི་འདོད་ཆགས་གཅིག་དང་ལྔ། དེ་བཞིན་དུ་ཞེ་སྡང་ལ་ལྔ། ང་རྒྱལ་ལྔ་སྟེ་བཅོ་
ལྔ། མཐོང་སྤང་གི་ཐེ་ཚོམ་བཞི་སྟེ་བཅུ་དགུ །ཐེ་ཚོམ་མེད་པ་དང་། ཁྲེལ་
མེད་པ་དང་། ཕྲག་དོག སེར་སྣ། རྒོད་པ། འགྱོད་པ། གཉིད།
358



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
རྨུགས་པ། ཁྲོ་བ། འཆབ་པ་སྟེ་ཀུན་ནས་དཀྲིས་པའི་རྫས་བཅུ་བསྣན་པས་ཉི་
ཤུ་རྩ་དགུའོ། །སྲིད་པའི་ཆུ་བོ་ལ་རྫས་ཉི་ཤུ་རྩ་བརྒྱད་དེ། དེ་ཡང་གཟུགས་
ཁམས་ཀྱི་མཐོང་སྤང་གི་སྲིད་པ་རྒྱུན་གྱི་འདོད་ཆགས་བཞི། སྒོམ་སྤང་གི་
འདོད་ཆགས་གཅིག་དང་ལྔ། དེ་བཞིན་དུ་ང་རྒྱལ་ལ་ལྔ་སྟེ་བཅུའོ། །དེ་བཞིན་
དུ་གཟུགས་མེད་ཀྱི་ཁམས་སུ་ཡང་བཅུ་སྟེ་ཉི་ཤུའོ། །ཁམས་གོང་མ་གཉིས་
སུ་མཐོང་སྤང་གི་ཐེ་ཚོམ་བཞི་བཞི་སྟེ་བརྒྱད་བསྣན་པས་ཉི་ཤུ་རྩ་བརྒྱད་དོ། །
ལྟ་བའི་ཆུ་བོ་ལ་རྫས་སུམ་ཅུ་རྩ་དྲུག་སྟེ། འདི་མཐོང་བས་སྤང་བར་བྱ་བ་ཁོ་ནའི་
དབང་དུ་བྱས་ཏེ། འདོད་པའི་ཁམས་ན་སྡུག་བསྔལ་གྱི་བདེན་པ་ལ་ལྟ་བ་
ལྔ། ཀུན་འབྱུང་དང་འགོག་པའི་བདེན་པ་གཉིས་ལ་ཕྱིན་ཅི་ལོག་གི་ལྟ་བ་དང་།
ལྟ་བ་མཆོག་ཏུ་འཛིན་པ་ལ་གཉིས་གཉིས་བཞི་སྟེ་དགུ། ལམ་གྱི་བདེན་པ་ལ་ལྟ་བ་
དེ་གཉིས་ཀྱི་སྟེང་དུ་ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པའི་ལྟ་བ་
བསྣན་པས་གསུམ་སྟེ་བཅུ་གཉིས་སོ། །དེ་བཞིན་དུ་ཁམས་འོག།་མ་གཉིས་ན་
ཡང་བཅུ་གཉིས་ཏེ་སུམ་ཅུ་རྩ་དྲུག་གོ །མ་རིག་པའི་ཆུ་བོ་ལ་རྫས་བཅོ་ལྔ་སྟེ་ཁམས་
གསུམ་གྱི་མཐོང་སྤང་དང་བསྒོམ་པས་སྤང་བར་བྱ་བ་སྟེ། འདོད་ཁམས་ན་བདེན་
359



མཚན་བརྗོད་ཊིཀ།
པ་བཞི་ལ་གཞི་བཅས་པའི་མ་རིག་པ་བཞི་ནི་མཐོང་སྤང་ངོ༌། །སྒོམ་སྤང་གི་
མ་རིག་པ་གཅིག་སྟེ་ལྔའོ། །དེ་བཞིན་དུ་ཁམས་གོང་མ་གཉིས་ན་ལྔ་ལྔ་སྟེ་ཅོ་
ལྔའོ། །ཆུ་བོའི་ངེས་ཚིག་ནི་རྒྱུན་མི་ཆད་པ་དང་། ཤུགས་དྲག་པ་དང་། རྒྱ་
ཆེ་བ་དང་། གཏིང་རིང་ཞིང་རྒལ་དཀའ་བས་ཆུ་བོ་ཞེས་བྱ་སྟེ་དཔེར་བྱུང་བའོ། །
དོན་ནི་འཁོར་བའི་རྟེན་འབྲེལ་བཅུ་གཉིས་པོ་འདི་ཡང་རྒྱུན་མི་ཆད་པ་དང་། ཤུགས་
དྲག་པ་དང་། ཁམས་གསུམ་འཁོར་བ་རྒྱ་ཆེ་ཞིང་སྤང་དཀའ། དེ་ལས་རྒལ་
དཀའ་བས་ཆུ་བོའི་རྒྱ་མཚོ་ཞེས་བྱའོ། །ཀུན་ལས་རྒལ་ནི་དེ་རྣམས་ལས་རྒལ་བ་
དེ་ཡང་མསྒྱུ་སྟེ། ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་སྤངས་པའི་
ཕྱིར་རོ། །སྦྱོར་བའི་དགོན་པ་ཐབས་ཤེས་རབ་གཉིས་མེད་དེ། མཉམ་སྦྱོར་
ལས། ཡེ་ཤེས་ཙམ་ལས་སྙོམས་འཇུག་པ། །རྣལ་འབྱོར་ཞེས་སུ་བསྟན་པ་ཡིན། །
ཞེས་སོ། །དེ་ཉིད་ཤེས་པར་དཀའ་བས་དགོན་པའོ། །ལས་བྱུང་བ་ནི་ཐབས་
ཤེས་རབ་གཉིས་མེད་དེ་ཡང་ཚོགས་ལམ། སྦྱོར་ལམ། མཐོང་ལམ། སྒོམ་
ལམ་མཐར་ཕྱིན་པའི་ལམ་སྟེ། ལམ་བསྒྲུབ་པ་ལས་བྱུང་བ་དེ་ཡང་མསྒྱུའོ། །ཉོན་
མོངས་ཉེ་བ་ཀུན་ཉོན་མོངས་ནི། ཉོན་མོངས་ནི་འདོད་ཆགས་ལ་སོགས་པ་དྲུག་
360



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
རྩ་བའི་ཉོན་མོངས་པའོ། །ཉེ་བ་ནི་ཉེ་བའི་ཉོན་མོངས་པ་ཁྲོ་བ་ལ་སོགས་པ་ཉི་ཤུའི་
སྟེང་དུ་བཞི་གཞན་དུ་འགྱུར་བ་ཞེས་བྱ་བ། གཉིད་དང་། རྟོག་པ་དང་། འགྱོད་
པ་དང་། དཔྱོད་པ་དང་བཞི་བསྣན་པས་ཉི་ཤུ་རྩ་བཞིའོ། །ཀུན་ཉོན་མོངས་ནི་རྒྱུ་
བདུན་ཏེ། རྣམ་པར་ཤེས་པ་དང་། མིང་དང་གཟུགས་དང་། སྐྱེ་མཆེད་དྲུག་
དང༌། རེག་པ་དང་། ཚོར་བ་དང་། སྐྱེ་བ་དང་། རྒ་ཤིའོ། །བག་ཆགས་
བཅས་པ་ནི་དེ་རྣམས་ཀྱི་མངོན་དུ་གྱུར་དང་བག་ལ་ཉལ་བ་དང་བཅས་པ་ཐམས་ཅད་
གཏན་དུ་སྤངས་པ་དེ་ཡང་རྗེ་བཙུན་ནོ། །སྙིང་རྗེ་ཆེན་པོ་ཤེས་རབ་ཐབས་ནི།
ཟབ་པ་ཤེས་རབ་དོན་དམ་པ་སྟོང་ཉིད་ལས། རྩ་བ་མི་དམིགས་པའི་སྙིང་རྗེ་ཆེན་པོ་
ཐབས་རྒྱ་ཆེ་བ་དེ་གཉིས་དང་ལྡན་པས་གདུལ་བྱ་གང་འདུལ་བ་ལ་སྐུར་སྤྲུལ་བ་ཡང་
མསྒྱུའོ། །དོན་ཡོད་འགྲོ་བའི་དོན་བྱེད་པ་ནི། དོན་ཡོད་ནི་གདུལ་བྱ་འདུལ་
བའི་དགོས་པའི་དོན་ཡོད་པའོ། །འགྲོ་བའི་དོན་བྱེད་པ་ནི་འགྲོ་བ་སེམས་ཅན་གྱི་
དགོས་པའི་དོན་སྒྲུབ་པར་བྱེད་པ་དེ་ཡང་མཉྩའོ། །འདུ་ཤེས་ཀུན་གྱི་དོན་སྤངས་
ཤིང་ཞེས་པ་ནི། འདུ་ཤེས་ཀུན་ནི། འདུ་ཤེས་མེད་པའི་སྙོམས་པར་འཇུག་པ་
དང༌། འདུ་ཤེས་མེད་པ་དང་། འགོག་པའི་སྙོམས་པར་འཇུག་པའོ། །དེ་
361



མཚན་བརྗོད་ཊིཀ།
གསུམ་ཁམས་གསུམ་ལས་གཟུགས་ཁམས་སུ་བསྡུའོ། །དེ་ལ་འདུ་ཤེས་
མེད་པའི་སྙོམས་པར་འཇུག་པ་ནི། ཕྱི་རོལ་མུ་སྟེགས་ཀྱི་སྐྱེ་བ་གཅིག་གིས་འབྱུང་
བའི་འདུ་ཤེས་སྔོན་དུ་བཏང་བའི་ཡིད་ལ་བྱེད་པས་འདུ་ཤེས་མེད་པའི་སྙོམས་པར་
འཇུག་པ་ཚོགས་དྲུག་གི་སེམས་དང་སེམས་ལས་བྱུང་བ་སྤངས་ཤིང་འགག་པར་
བསྒོམ་པ་དེའོ། །འདུ་ཤེས་མེད་པ་བ་ནི། དེས་འབྲས་བུ་ཆེ་བའི་ལྷའི་ཁྱད་པར་དུ་
སྐྱེས་པའི་དུས་སུ་འཇུག་པའི་ཚོགས་དྲུག་སེམས་དང་སེམས་ལས་བྱུང་བ་འགགས་
པའི་ཤེས་པར་བྱུང་བ་དེ་ཡང་མསྒྱུའོ། །འགོག་པའི་སྙོམས་པར་འཇུག་པ་ནི་འཕགས་
པ་ཉན་ཐོས་ཕྱིར་མི་འོང་བའི་ཁྱད་པར་ཞིག་གིས་འདུ་ཤེས་ལ་ཉེས་དམིགས། འདུ་
ཤེས་མེད་པ་ལ་ཐར་པར་བལྟ་བའི་སྒོ་ནས་བསྒོམ་པས་ཉོན་མོངས་པ་ཅན་གྱི་ཡིད་
དང་འཇུག་པའི་ཚོགས་དྲུག་གི་སེམས་དང་སེམས་ལས་བྱུང་བ་འགག་པའི་ཤེས་པ་
གཉུག་མ་དེ་ཡང་རྗེ་བཙུན་ནོ། །
ད་ནི་རིན་པོ་ཆེའི་ལས་ཀྱི་རིགས་ལ་གཉིས་ལས། དང་པོ་ཀུན་ནས་ཉོན་
མོངས་པ་དང་རྣམ་པར་བྱང་བའི་སྒོ་ནས་བསྟོད་པ་ནི། རྣམ་ཤེས་དོན་ནི་འགག་
པར་བྱེད་ནི། རྣམ་ཤེས་དོན་ནི་ཀུན་གཞིའི་རྣམ་པར་ཤེས་པ་ཉིད་དོན་དུ་གཉེར་བྱ་
362



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
ཡིན་པས་སོ། །འགག་པར་བྱེད་ནི་དང་པོ་ནམ་མཁའ་མཐའ་ཡས་སྐྱེ་མཆེད་ཀྱི་
གནས་སུ་ཉོན་མོངས་པ་ཅན་གྱི་ཡིད་དང་འཇུག་པའི་ཚོགས་དྲུག་འགག་པའི་རྗེས་སུ་རྣམ་
ཤེས་མཐའ་ཡས་སྐྱེ་མཆེད་དང་། ཅི་ཡང་མེད་པ་དང་། ཡོད་མིན་མེད་མིན་
གྱི་སྐྱེ་མཆེད་ཀྱི་གནས་གསུམ་དུའང་འཇུག་པའི་ཚོགས་དྲུག་དང་ཉོན་མོངས་པ་ཅན་
གྱི་ཡིད་དང་བདུན་གྱི་སེམས་དང་སེམས་ལས་བྱུང་བ་འགགས་ཏེ་ཀུན་གཞིའི་རྣམ་
པར་ཤེས་པ་ཙམ་དུ་གནས་པ་ཡང་རྗེ་བཙུན་ནོ། །སེམས་ཅན་ཀུན་ཡིད་ཡུལ་
དང་ལྡན་ཏེ། སེམས་ཅན་ཀུན་ཡིད་ནི་གདུལ་བྱ་སེམས་ཅན་ཐམས་ཅད་ཀྱི་ཤེས་
པའོ། །ཡུལ་དང་ལྡན་པ་ནི་ཉོན་མོངས་པ་ཅན་གྱི་ཡིད་ཀྱི་ཤེས་པ་དང་ལྡན་པར་
གནས་པའི་ཤེས་པའི་དྲི་མ་དང་བཅས་པ་དེ་ཡང་རྗེ་བཙུན་ནོ། །བུདྡྷ་ཀུན་གྱི་
ཐུགས་རིག་པ་ནི། བུདྡྷ་ཀུན་ནི་དུས་གསུམ་གྱིའོ། །ཐུགས་ནི་ཤིན་ཏུ་རྣམ་པར་
དག་པ་ཆོས་ཀྱི་དབྱིངས་ཀྱི་ཡེ་ཤེས་སོ། །དེ་ཐུགས་སུ་ཆུད་པས་ན་རིག་པ་ཞེས་
བྱའོ། །དེ་ལྟར་དབུས་མཐའ་ནས། ཀུན་ནས་ཉོན་མོངས་རྣམ་པར་དག །
དེ་ནི་དྲི་བཅས་དྲི་མ་མེད། །ཆུ་ཁམས་གསེར་དང་ནམ་ཀ་བཞིན། །དག་པ་
བཞིན་དུ་དག་པར་འདོད། །ཅེས་སོ། །སེམས་ཅན་ཀུན་གྱི་ཡིད་ལ་(གནས)་
363



མཚན་བརྗོད་ཊཱིཀ།
ནི། སེམས་ཅན་ཐམས་ཅད་ཀྱི་ཤེས་པ་དང་སྟོང་ཉིད་དབྱེར་མེད་དུ་གནས་པའི་
སེམས་ཅན་གྱི་ཤེས་པ་གཉུག་མར་གནས་པ་ཡང་མསྒྱུ་སྟེ། རང་བཞིན་རྒྱུའི་མཉྩའི་
སྒོ་ནས་བསྟོད་པའོ། །དེ་ཉིད་ཀྱི་ཕྱིར། དེ་དག་སེམས་དང་(མཐུན)་པར་
འཇུག་ཅེས་པ། སེམས་ཅན་དང་། ཉན་ཐོས་དང་། རང་བུདྡྷ་དང་། བྱང་
ཆུབ་སེམས་དཔའ་དང༌། ཡང་དག་པར་རྫོགས་པའི་བུདྡྷའི་སེམས་ཉིད་གཉུག་
མར་མཐུན་པར་གནས་པ་ཐམས་ཅད་ཀྱང་མཉྩའོ། །དེ་ལྟར་བརྒྱད་སྟོང་པ་ལས།
གང་སོ་སོ་སྐྱེ་བོའི་དེ་བཞིན་ཉིད་དང་། ཉན་ཐོས་ཀྱི་དེ་བཞིན་ཉིད་དང་།
རང་བུདྡྷའི་དེ་བཞིན་ཉིད་དང༌། གང་ཡང་དག་པར་རྫོགས་པའི་བུདྡྷའི་དེ་བཞིན་
ཉིད་རྣམས་ནི་དེ་བཞིན་ཉིད་གཅིག་པའོ་ཞེས་སོ། །
ད་ནི་སྒོམ་པའི་ལམ་འབྲས་བུ་དང་བཅས་པའི་མཚན་གྱི་སྒོ་ནས་བསྟོད་པ་
ནི། སེམས་ཅན་ཀུན་ཡིད་ཚིམ་པར་བྱེད་ནི། བསྒོམ་པས་སེམས་ཉིད་
རྟོགས་ཏེ་སྟོང་ཉིད་ཀྱི་རོ་བདེ་བར་ཤར་བས་སེམས་ཚིམ་པར་བྱེད་པའི་ཉམས་མྱོང་གིས་
སེམས་ཚིམ་པ་ཡང་མཉྩའོ། །དེ་ཉིད་ཀྱི་ཕྱིར་ན། སེམས་ཅན་ཀུན་གྱི་ཡིད་
དགའ་བ་ནི་སྟོང་ཉིད་ཀྱི་རོ་བདེ་བར་ཤར་བའི་ཉམས་ཀྱིས་ཏ་ཐུའི་ཟག་མེད་ཀྱི་བདེ་བ་ལ་
364



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
ལྷག་པར་ཆགས་པ་བསྐྱེད་ཅིང་དེ་དང་འགྲན་ཐུབ་པར་གནས་པ་ཡང་མསྒྱུའོ། །གྲུབ་
པ་མཐར་ཕྱིན་པའི་འདོད་པ་ནི། དོན་བརྩམ་པ་མཐར་ཕྱིན་པའོ། །དེའི་དུས་
ན་དེ་ལ་འཁྲུལ་པ་མེད་པ་ནི་གཏན་ལ་མ་ཕབ་པའི་ཡིད་ཀྱི་འཁྲུལ་བ་སྤངས་པའོ། །
མན་ངག་ཏུ་རང་བཞིན་གྲུབ་པ་ཆོས་ཐམས་ཅད་གཉིས་སུ་མེད་པའི་ཡེ་ཤེས་ལས་མ་འདས་
པའོ། །ལམ་གྲུབ་པ་ནི་བསྐྱེད་རྫོགས་བསྒོམ་པའོ། །མན་ངག་ཏུ་གྲུབ་པ་ནི་
བསྒོམ་དུ་འཇུག་པའོ། །འབྲས་བུ་གྲུབ་པ་ནི། མངོན་དུ་གྱུར་པའོ། །དེ་ཉིད་
ཀྱི་ཕྱིར་ན། ནོར་བ་ཐམས་ཅད་རྣམ་པར་སྤངས་ཞེས་པ་སྟེ། འཁོར་བ་དང་
མྱ་ངན་ལས་འདས་པའི་ཤེས་བྱ་ཇི་ལྟར་གནས་པའི་དོན་ཡོངས་སུ་ཤེས་པའི་ཕྱིར་
རོ། །ཐེ་ཙོམ་མེད་པའི་བློ་ནི་འཇིག་རྟེན་དང་འཇིག་རྟེན་ལས་འདས་པའི་གྲུབ་པའི་
མཐའ་ཐམས་ཅད་ཡོངས་སུ་ཤེས་པའི་ཕྱིར་རོ། །དོན་གསུམ་ནི་འདས་པ་དང་།
མ་འོངས་པ་དང༌། ད་ལྟར་གྱི་དོན་རྣམས་ཕྱིན་ཅི་མ་ལོག་པར་ཤེས་པ་ཡང་
མསྨྱུའོ། །ཀུན་དོན་ནི་བརྟན་པ་དང་གཡོ་བ་ཀུན་གྱི་རང་བཞིན་དུ་གནས་པ་ཡང་
མཉྫའོ། །ཡོན་ཏན་གསུམ་གྱི་བདག་ནི་མུ་སྟེགས་ཀྱིས་འདུལ་བ་ལ་རྡུལ་
མུན་པ་སྙིང་སྟོབས་གསུམ་གྱི་བདག་ཉིད་དུ་བྱུང་བ་ཡང་མཉྩའོ། །དེ་ལྟར་ཡང་
365



མཚན་བརྗོད་ཊིཀ།
བུདྡྷཱ་མཉམ་སྦྱོར་ལས། སྙིང་སྟོབས་རྡུལ་དང་མུན་པ་དང་། །སེམས་ཅན་དོན་
དུ་ཅི་ཕྱིར་འགྱུར། །དེ་ཕྱིར་ཀུན་ཏུ་བཟང་པོའི་བདག །བྱང་ཆུབ་སྤྱོད་པ་ཅི་ཕྱིར་
འགྲོ། །ཞེས་སོ། །ཕུང་པོ་ལྔ་དོན་དུས་གསུམ་དུ་ནི། རྒྱུའི་དུས་གཟུགས་
ཀྱི་ཕུང་པོ་ལ་སོགས་པ་ཟག་བཅས་སུ་ཤེས་ལ། དེ་ཉིད་ལམ་གྱི་དུས་སུ་ཟག་བཅས་
ཀྱི་ཕུང་པོ་དེ་བསླབ་པ་རིན་པོ་ཆེ་གསུམ་གྱིས་སྦྱོར་བའི་ཕུང་པོར་ཤེས་ལ། འབྲས་
བུ་ལ་ཟག་མེད་ཀྱི་ཕུང་པོར་ཤེས་པ་ཡང་མཉྩའོ། །དེ་ལྟར་ཆོས་མངོན་པ་ལས།
འདུས་བྱས་ཆོས་རྣམས་དེ་དག་ནི། །གཟུགས་ལ་སོགས་པ་ཕུང་པོ་ལྔ། །
དེ་དག་ཉིད་དུ་གཏམ་གཞི་དང་། །ངེས་པར་འབྱུང་བཅས་གཞི་དང་བཅས། །
ཞེས་པ་ལ་སོགས་པའོ། །སྐད་ཅིག་ཐམས་ཅད་བྱེ་བྲག་བྱེད་ནི། རྒྱུའི་
གནས་སྐབས་སུ་སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་ལ་འདོད་ཆགས་མེད་པ་དང་།
ཞེ་སྡང་མེད་པ་དང་། གཏི་མུག་མེད་པའི་དགེ་བའི་རྩ་བ་ཐབས་ལ་མཁས་པ་ལ་
སོགས་པ་དེ་ལ་ཐོས་བསམ་སྒོམ་གསུམ་ལས་བྱུང་བའི་ཐབས་དང་། ཤེས་རབ་
ཀྱི་ཆོས་ཐམས་ཅད་རིག་ཅིང་བྱེ་བྲག་མེད་པའི་ལམ་དུ་ཞུགས་པ་ཡང་མལྕུའོ། །ལམ་
དེས་འབྲས་བུའི་དུས་སུ་སྐད་ཅིག་མ་གཅིག་གིས་སྔར་གྱི་ཉོན་མོངས་པ་སྤངས་
366



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
ཤིང་ཟད་པ་དང་། ཕྱིས་ཉོན་མོངས་པ་མི་སྐྱེ་བའི་ཡེ་ཤེས་ཏེ། སྤངས་པ་དང་ཡེ་
ཤེས་ཕུན་སུམ་ཚོགས་པ་(རྫོགས་པར)་བུདྡྷ་བ་ཡང་མཉྫའོ། །དེ་ཉིད་ཀྱི་ཕྱིར་ན་
བུདྨ་ཀུན་ཀྱི་རང་བཞིན་འཆང་སྟེ། དུས་གསུམ་དུ་གནས་པའི་བུདྡྷ་ཐམས་
ཅད་ཀྱི་རང་བཞིན་གྱི་ཆོས་སྐུར་རོ་གཅིག་པ་དང་། ཚོགས་གཉིས་རྫོགས་པ་དང་།
འགྲོ་བའི་དོན་བྱེད་པ་དང་གསུམ་ནི་མཉམ་ལ། རྒྱ་ཆེ་བའི་ངོས་ནས་སྤྲུལ་པ་སྐུའི་
སྐུ་ཚེ་དང་། རིགས་དང་། སྐུ་བོངས་ཀྱི་ཚད་གསུམ་མི་མཉམ་པའི་རང་བཞིན་
འཛིན་པ་ཡང་མཉྙའོ། །དེ་ལྟར་ཡང་མདོ་སྡེ་རྒྱན་ལས། བུདྡྷ་ཐམས་ཅད་ཚོགས་
དང་ནི། །ཆོས་སྐུ་འགྲོ་བའི་དོན་བྱེད་པ། །མཉམ་པ་ཉིད་དེ་སྐུ་ཚེ་དང་། །རིགས་
དང་སྐུ་བོངས་ཚད་དག་མིན། །ཞེས་སོ། །ལུས་མེད་ནི་ལུས་ཡོད་པ་མ་ཡིན་
པའི་ལུས་ནི་ལུས་མེད་དེ་ཆོས་ཀྱི་དབྱིངས་ཀྱི་རང་བཞིན་གྱི་ཕྱིར་ནའོ། །དེས་གཞན་
གྱི་རྟེན་དུ་གྱུར་པས་ལུས་ཏེ། དེ་ཉིད་ཀྱི་ཕྱིར་ལུས་ཀྱི་མཆོག་ནི་ཆོས་ཀྱི་སྐུ་ལས་
ལོངས་སྐུ་བྱུང་བས་ལོངས་སྐུའི་ནང་ན་མཆོག་གམ་རབ་ཏུ་འདུག་པས་སོ། །ལུས་
ཀྱི་མཐའ་ནི་རྟོགས་པ་པོ་ཞེས་པ་ནི། ཆོས་སྐུ་ནམ་ཀ་ལྟ་བུ་ལ་ལོངས་སྐུ་སྤྲིན་
ལྟ་བུ་འབྱུང་ལ། དེས་སྤྲུལ་སྐུ་ཆར་ལྟ་བུ་སྤྲོས་ཏེ། འགྲོ་བའི་དོན་བྱེད་པའི་སྤྲུལ་
367



མཚན་བརྗོད་ཊིཀཱ།
པའི་སྐུ་ཕྱོགས་བཅུར་སྤྲོས་པའི་སྐུའི་མཐའ་གར་སོང་བ། ག་ན་གནས་པ། ཇི་
ལྟར་འདུག་པ་ཐམས་ཅད་ཐོགས་པ་མེད་པར་རྟོགས་པ་པོའང་མཉྫའོ། །དེ་ལྟ་བུའི་
སྐུ་དེས་ཇི་ལྟར་སྤྲུལ་ཞེ་ན། གཟུགས་རྣམས་སྣ་ཚོགས་ཀུན་ཏུ་སྟོན་པ་ཞེས་པ་
སྟེ། འཇིག་རྟེན་དང་འཇིག་རྟེན་ལས་འདས་པ་གང་ལ་གང་འདུལ་བའི་སྤྲུལ་པའི་
སྐུའི་གཟུགས་མི་འདྲ་བ་སྣ་ཚོགས་སུ་སྟོན་ཅིང་གདུལ་བྱ་འདུལ་བ་ཡང་མཉྩའོ། །
ནོར་བུ་ཆེན་པོད་རིན་ཆེན་ཏོག་ནི་སེར་སྣ་ཅན་འདུལ་བའི་དོན་དུ་རིན་ཆེན་འབྱུང་
ལྡན་གྱི་ཕྱག་གཡས་པ་ཡིས་ནོར་བུ་རིན་པོ་ཆེས་མཚན་པའི་ཕྱག་མཚན་བསྣམས་
ནས་གདུལ་བྱ་སེར་སྣ་ཅན་གྱི་བསམ་པ་རྫོགས་པར་བྱེད་ཅིང་ཏ་ཐཱའི་གོ་འཕང་བླ་མེད་ལ་
ངེས་པར་འགོད་པར་བྱེད་པ་ཡང་མཉྫའོ། །ནོར་བུ་ཆེན་པོ་ནི་མཉམ་པ་ཉིད་ཀྱི་ཡེ་
ཤེས་ལས་བྱུང་བའི་རིན་ཆེན་འབྱུང་ལྡན་དེས་ཁམས་གསུམ་གྱི་ཆོས་ཀྱི་རྒྱལ་པོར་
མངའ་བསྒྱུར་ཞིང་དགོས་འདོད་སྟེར་བས་སོ། །
མན་ངག་གི་དོན་ནི་འཇམ་དཔལ་རིན་པོ་ཆེའི་རིགས་དེ་བསྒྲུབ་བྱར་བཞག་ནས།
དེ་སྒྲུབ་པར་བྱེད་པ་ལ་མཚན་རང་གི་དོན་དུ་སྒྲུབ་པར་བྱེད་པ་དང་། གཞན་དོན་དུ་
སྒྲུབ་པར་བྱེད་པ་ལས། འདིར་རང་གི་དོན་དུ་བསྒྲུབ་པ་སྟོན། དེ་ལ་རྒྱ་ཆེ་བའི་
368



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
དོན་བསྐྱེད་པའི་རིམ་པའི་སྒོ་ནས་བསྒྲུབ་པ་དང་། ཟབ་མོའི་དོན་རྫོགས་རིམ་གྱི་སྒོ་
ནས་རང་དོན་དུ་བསྒྲུབ་པ་ལས། འདིར་རྫོགས་རིམ་གྱི་སྒོ་ནས་བསྒྲུབ་པ་སྟོན། དེ་
ལ་སྒོམ་པ་གཙོ་བོའི་རྫོགས་རིམ། བཟླས་པ་གཙོ་བོའི་རྫོགས་རིམ། སྦྱིན་སྲེག་
གཙོ་བོའི་རྫོགས་རིམ་གསུམ་ལས་འདིར་བཟླས་པ་གཙོ་བོའི་རྫོགས་རིམ་སྟོན། དེ་
ལ་ཆེ་བའི་ཡོན་ཏན་དུ་འདོན་པ་དང་། ཟབ་མོ་གསང་སྔགས་སུ་འདོན་པ་དང་། མི་
རྟོག་པའི་ཡེ་ཤེས་སུ་འདོན་པ་གསུམ་ལས་ཟབ་མོའི་གསང་སྔགས་སུ་འདོན་པ་སྟོན། དེ་
ལ་རྒྱས་པར་འདོན་པ་དང་། མདོར་བསྡུས་སུ་འདོན་པ་ལས། རྒྱས་པར་འདོན་པ་
སྟོན། དེ་ལ་རྒྱུད་རྒྱས་པར་འདོན་པ་དང་། དུམ་བུར་འདོན་པ་ལས། དང་པོ་
རྫོགས་པར་འདོན་པ་སྟོན། དེ་ལ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་
རྫོགས་པར་འདོན་པ་དང་། རིགས་སོ་སོའི་རྣལ་འབྱོར་ལ་གནས་ནས་རྒྱུད་རྫོགས་
པར་འདོན་པ་ལས། དང་པོ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་
པར་འདོན་པ་ལ། གོང་གི་འཕྲོ་ཅན་དེ་རིགས་བསྡུས་ཀྱི་རྟེན་གྱི་གང་ཟག་དེས་བསྲུང་
བའི་འཁོར་ལོ་མདོར་བསྡུས་ནས་རིགས་བསྡུས་པའི་གཞལ་ཡས་ཁང་རིགས་བསྡུས་
པའི་གཙོ་སུམ་བརྩེགས་པའི་བར་དུ་ལེའུ་བཞི་པ་ནས་འབྱུང་བ་བཞིན་བསྒོམ་སྟེ།
369



མཚན་བརྗོད་ཊིཀ།
དེས་རིགས་བསྡུས་ཀྱི་མཚན་གཞལ་ཡས་ཁང་གི་ནང་དུ་བཀོད་དེ། དེའི་ཕྱི་རོལ་
གྱི་ཁོར་ཡུག་དཀར་པོ་ལ་ཏ་ཐཱའི་རིགས་ཀྱི་མཚན་བཀོད་ལ་འདོན། དེའི་ཕྱི་རོལ་གྱི་
ཁོར་ཡུག་སྔོན་པོ་ལ་རྡོ་རྗེའི་རིགས་ཀྱི་མཚན་བཀོད་ལ་འདོན། དེའི་ཕྱི་རོལ་གྱི་ཁོར་
ཡུག་དམར་པོ་ལ་པདྨའི་རིགས་ཀྱི་མཚན་བཀོད་ལ་འདོན། དེ་ནས་སུམ་བརྩེགས་
པའི་ཐུགས་ཀ་ནས་རིན་པོ་ཆེ་རིགས་ཀྱི་སྐུ་འཕྲ་མོ་དཔག་ཏུ་མེད་པ་སྤྲོས། ཐུན་
མོང་གི་མཛད་པ་བཅུ་གཉིས་བྱས། ཁྱད་པར་གྱི་མཛད་པ་སེར་སྣ་ཅན་གྱི་དོན་བྱས་
ཚུར་འདུས་པས་ཕྱི་རོལ་གྱི་ཁོར་ཡུག་སེར་པོ་ལ་འདུས་པ་ལྔའམ་ཞུ་བ་ལྔ་ལས་རིན་པོ་ཆེ་
རིགས་ཀྱི་མཚན། འདོད་པའི་དོན་གྲུབ་དམ་པ་སྟེ་ནས། ནོར་བུ་ཆེན་པོ་རིན་ཆེན་
ཆེན་ཏོག་གི་བར་གྱི་ཡི་གེར་གྱུར། དེ་ལ་དམིགས་ལ་འདོན། དེ་ནས་སུམ་
བརྩེགས་པའི་ཐུགས་ཀ་ནས་ལས་ཀྱི་རིགས་ཀྱི་སྐུ་སྤྲོས་ལ་ཕྱི་རོལ་གྱི་ཁོར་ཡུག་ལྗང་
ཀུ་ལ་ལས་ཀྱི་རིགས་ཀྱི་མཚན་བཀོད་ལ་འདོན་པ་འཕྲོ་ཅན་དུ་ལུས་པའོ། །དེ་ནས་
རིགས་སོ་སོ་བའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་ན་ཡང་འོག་གི་འཕྲོ་
བླངས་ཏེ། དེ་ཡང་དང་པོ་བསྲུང་བའི་འཁོར་ལོ་བསྡུས་པ་ནས་རིགས་ཀྱི་གཞལ་
ཡས་ཁང་རིགས་བསྡུས་པའི་གཙོ་བོ་སུམ་བརྩེགས་པའི་བར་དུ་རིགས་བསྡུས་གོང་
370



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
ལེའུ་བཞི་པར་བསྟན་པ་བཞིན་དུ་བསྒོམ་སྟེ། དེས་གཞལ་ཡས་ཁང་གི་ནང་དུ་རིགས་
བསྡུས་ཀྱི་མཚན་བཀོད་ལ་འདོན། དེ་ཐོན་པ་དང་རིགས་བསྡུས་ཀྱི་གཙོ་བོ་སུམ་
བརྩེགས་པ་དེ་སྟོང་པ་ཉིད་དུ་བསྒོམ་ལ། དེའི་ཤུལ་དུ་སྐད་ཅིག་གིས་ཏ་ཐཱའི་རིགས་
ཀྱི་མཚན་བཀོད་ལ་འདོན། དེ་ནས་ཏ་ཐཱའི་རིགས་ཀྱི་སུམ་བརྩེགས་པ་དེ་སྟོང་པར་
བསྒོམ་ལ་དེའི་ཤུལ་དུ་རྡོ་རྗེ་རིགས་ཀྱི་སུམ་བརྩེགས་པ་བསྐྱེད་ལ་དེའི་ཕྱི་རོལ་གྱི་ཁོར་
ཡུག་སྔོན་པོ་ལ་རྡོ་རྗེ་རིགས་ཀྱི་མཚན་བཀོད་ལ་འདོན། དེ་ཐོན་པ་དང་རྡོ་རྗེའི་
རིགས་ཀྱི་གཙོ་བོ་སུམ་བརྩེགས་པ་སྟོང་པར་བསྒོམ་ལ། དེའི་ཤུལ་དུ་པདྨའི་རིགས་
ཀྱི་གཙོ་བོ་སུམ་བརྩེགས་པ་བསྐྱེད་པ་དེས་ཕྱི་རོལ་གྱི་ཁོར་ཡུག་དམར་པོ་ལ་པདྨའི་རིགས་
ཀྱི་མཚན་བཀོད་ལ་འདོན། དེ་ཐོན་པ་དང་དེའི་ཤུལ་དུ་རིན་པོ་ཆེའི་རིགས་ཀྱི་སུམ་
བརྩེགས་པ་བསྐྱེད་དེ། དེའི་ཐུགས་ཀ་ནས་རིན་པོ་ཆེ་རིགས་ཀྱི་སྐུ་འཕྲ་མོ་སྤྲོས།
ཐུན་མོང་གི་མཛད་པ་བཅུ་གཉིས་བྱས། ཁྱད་པར་གྱི་མཛད་པ་སེར་སྣ་ཅན་གྱི་
དོན་བྱས་ཚུར་འདུས་པས་ཁོར་ཡུག་སེར་པོ་ལ་འདུས་པ་ལྔའམ་ཞུ་བ་ལྔ་པོ་ལས་རིན་པོ་
ཆེ་རིགས་ཀྱི་མཚན་གྱི་ཡེ་གེར་གྱུར། དེ་ལ་དམིགས་ལ་འདོད་པའི་དོན་གྲུབ་དམ་
པ་སྟེ་ནས། ནོར་བུ་ཆེན་པོ་རིན་ཆེན་ཏོག་གི་བར་དུ་འདོན་ནོ། །དེ་ཐོན་པ་དང་རིན་
371



མཚན་བརྗོད་ཊིཀ།
པོ་ཆེའི་སུམ་བརྩེགས་པ་དེ་སྟོང་པར་བསྒོམ་ལ་དེའི་ཤུལ་དུ་ལས་ཀྱི་རིགས་ཀྱི་སུམ་
བརྩེགས་པ་བསྐྱེད་ལ། ཕྱི་རོལ་གྱི་ཁོར་ཡུག་ལྗང་ཀུ་ལ་ལས་ཀྱི་རིགས་ཀྱི་མཚན་
བཀོད་ལ་འདོན་བྱ་བ་ཡང་འཕྲོ་ཅན་དུ་ལུས་ཏེ་དེ་ལྟར་འཕྲོ་ཅན་གཉིས་སོ། །
རྒྱུད་འདི་དུམ་བུར་འདོན་ན། རྒྱུ་མཚན་གསུམ་གྱིས་དུམ་བུར་འདོན་ཏེ།
རྟེན་གྱི་གང་ཟག་རིན་པོ་ཆེའི་རིགས་སུ་དབང་ཐོབ་པས་ལོ་ཚེ་གཞན་ལ་སྤྱད་དུ་མི་རུང་
བས་དུམ་བུར་འདོན་པ་ཡང་སྲིད། གལ་ཏེ་རྒྱུད་འདི་རང་ལ་ཁྱད་པར་དུ་མོས་ནས་
དུམ་བུར་འདོན་པ་ཡང་སྲིད། གལ་ཏེ་རྟེན་གྱི་གང་ཟག་དེ་འཕགས་པ་འཇམ་དཔལ་
གྱི་རྣལ་འབྱོར་པ་ཡིན་པ་ལ་རྒྱས་པའི་ལས་ཤིག་བསྒྲུབ་དགོས་པ་བྱུང་ན་རྒྱུད་འདི་ཁྱད་
པར་དུ་རྒྱས་པའི་ལམ་ལ་ཤིས་པས་དུམ་བུར་འདོན་པ་ཡང་སྲིད་པས་དུམ་བུར་འདོན་
ན། རྟེན་གྱི་གང་ཟག་དེས་གནས་ཁང་ཡིད་དང་མཐུན་པ་ཞིག་ཏུ་བསྲུང་བའི་འཁོར་
ལོ་མདོར་བསྡུས་པ་ནས་རིན་པོ་ཆེའི་རིགས་ཀྱི་གཞལ་ཡས་ཁང་རིན་པོ་ཆེ་རིགས་ཀྱི་
སུམ་བརྩེགས་པའི་བར་དུ་གོང་ལེའུ་བཞི་པར་བསྟན་པ་བཞིན་བསྒོམ་སྟེ། དེའི་
ཐུགས་ཀའི་ཨོཾ་ལས་རིན་པོ་ཆེའི་རིགས་ཀྱི་སྐུ་འཕྲ་མོ་དཔག་ཏུ་མེད་པ་སྤྲོས། ཐུན་
མོང་གི་མཛད་པ་བཅུ་གཉིས་བྱས། ཁྱད་པར་དུ་སེར་སྣ་ཅན་གྱི་དོན་བྱས་ཚུར་འདུས་
372



མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་བྱུང་ལྡན་ལ་བསྟོད་པའི་ལེའུ།
པས་བྱེ་མ་ལུང་པས་ནི་ལྷ་དང་མཚན་དུ་ངོ་སྦྱར་བར་གསུངས་ཏེ། འགྲེལ་པ་ན་མེད།
སྤུ་རངས་པས་ནི་མཚན་ཚན་པ་ལྔར་འགོད་དེ། གོང་དུ་ས་བཅད་ལྔ་པོ་ལ་བྱ་སྟེ།
དབུས་སུ་རིན་པོ་ཆེ་རིགས་ཀྱི་ཏ་ཐཱའི་མཚན། ཤར་དུ་རིན་པོ་ཆེའི་རིགས་ཀྱི་རྡོ་རྗེའི་
མཚན། ལྷོར་རིན་པོ་ཆེའི་རིགས་ཀྱི་རིན་པོ་ཆེའི་མཚན། ནུབ་ཏུ་རིན་པོ་ཆེའི་
རིགས་ཀྱི་པདྨའི་མཚན། བྱང་དུ་རིན་པོ་ཆེའི་རིགས་ཀྱི་ལས་ཀྱི་མཚན་བཀོད། དེ་
ལྟར་མཚན་ཚན་པ་ལྔ་པོ་དེ་ལ་དམིགས་ལ་ཚར་གསུམ་མམ། བདུན་ནམ། ཉི་
ཤུ་རྩ་གཅིག་གམ། བརྒྱ་རྩ་བརྒྱད་ཀྱི་བར་དུ་ཅི་ནུས་སུ་འདོན། དེ་ལ་སྐྱོ་ན་
མཚན་ལ་མཚན་གྱི་བསྟོད་པ་བྱས་ན་དངོས་གྲུབ་གཉིས་མྱུར་དུ་འབྱུང་བས་འདུད་ཉི་ཤུས་
བསྟོད།
དེ་ནས་ཐུགས་ཀ་ནས་མཚན་སྤྲོས་མཚན་གྱི་ཡི་གེ་རྣམས་རྡོ་ཁབ་ལེན་གྱིས་
ཁབ་བླངས་པ་བཞིན་དུ་ཐུགས་ཀར་བསྡུས། ཡང་འོད་ཟེར་སྤྲོས་རྡོ་རྗེ་ཆེན་པོ་ལ་
སོགས་པ་ཡང་ཚུར་བསྡུས་ལ་སྟོང་པར་བསྒོམ། དེའི་ངང་ལས་དང་པོའི་བུདྡྷཱར་
ལངས་ལ་སྤྱོད་ལམ་ཅི་རིགས་བྱའོ། །དེས་ནི་དུམ་བུར་འདོན་པ་སྟེ་དེ་རང་གིས
རྫོགས་པའོ། །འཕགས་པ་འཇམ་དཔལ་གྱི་ཊིཀ་ལས། མཉམ་པ་ཉིད་ཀྱི་ཡེ་
ཤེས་ཀྱི་སྒོ་ནས་རིན་ཆེན་འབྱུང་ལྡན་ལ་བསྟོད་པའི་ལེའུ་སྟེ་དགུ་པའོ།། །།
373



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
ལེའུ་བཅུ་པ་འདི་ལ་བཞི་ལས། དགོས་པའི་དོན་ནི་ལེ་ལོ་ཅན་གྱི་གང་ཟག་
ཅིག་གིས་རང་གི་དོན་དང་གཞན་གྱི་དོན་མ་ལུས་པར་བསྒྲུབ་ཏུ་འཇུག་པའོ། །
བསྡུས་པའི་དོན་ལ་ལྔ་ལས། དང་པོ་ལས་ཀྱི་རིགས་ཀྱི་ཏ་ཐཱའི་རིགས་ཀྱི་མཚན་
སྟོན། དེ་ལ་གསུམ་ལས་དུས་གསུམ་གྱི་བུདྡྷ་ཐམས་ཅད་ཀྱི་རྟོགས་པར་བྱ་རྒྱུ་བླ་
ན་མེད་པའི་མཚན་གྱི་སྒོ་ནས་བསྟོད་པ་སྟོན་ཏེ། དེའི་ཚིག་དོན་ནི་བུདྡྷ་ཀུན་གྱི་ནི་
དུས་གསུམ་གྱི་བུདྡྷཱའོ། །རྟོགས་བྱ་བ་ནི་དུས་གསུམ་གྱི་བུདྡྷ་ཐམས་ཅད་ཀྱིས་
རྟོགས་པར་བྱ་རྒྱུའམ་ཤེས་པར་བྱ་རྒྱུའམ་མངོན་དུ་བྱ་རྒྱུ་ཡང་རྗེ་བཙུན་བཞུགས་པའོ། །
དེ་ལྟར་ཡང་ས་དྲ་ཧའི་རྒྱུད་ཕྱི་མ་ནས། མངོན་པར་བྱང་ཆུབ་རྒྱུད་ལ་བརྟེན། །ཁྱོད་
ནི་ཀུན་གཟིགས་ཡབ་ཡིན་ཏེ། །བྱུང་དང་འབྱུང་བར་འགྱུར་པ་ཡི། །དེ་བཞིན་
གཤེགས་རྣམས་ཁྱོད་ལ་བརྟེན། །ཞེས་སོ། །བུདྡྷ་དང་བྱང་ཆུབ་ནི་ཉན་ཐོས་ཀྱི་
བྱང་ཆུབ་དང་། རང་བུདྡྷའི་དང་། ཡང་དག་པར་རྫོགས་པའི་བུ་བྱང་ཆུབ་དང་
གསུམ་སྟེ། དེ་གསུམ་བྱུང་བ་ཡང་མཉྩའོ། །བླ་ན་མེད་ཅེས་ཏེ་བྱང་ཆུབ་
གསུམ་པོ་དེའི་གོང་ན་གཞན་མེད་པའོ། །
ད་ནི་གསང་སྔགས་དང་ཡི་གེའི་མཚན་གྱི་སྒོ་ནས་བསྟོད་པ་ནི། གསང་
375



མཚན་བརྗོད་ཊིཀཱ།
སྔགས་ལས་བྱུང་ནི་ཀུན་རྫོབ་ཏུ་འཇིག་རྟེན་དང་འཇིག་རྟེན་ལས་འདས་པའི་གསང་
སྔགས་ཀྱི་འབྱུང་སར་བྱུང་བ་དེ་ཡང་མཉྩའོ། །དེ་ཡང་དོན་དམ་པར་ནི་ཡི་གེ་མེད་
ཅེས་པ་བརྗོད་པ་ཐམས་ཅད་དང་བྲལ་བའི་ཕྱིར་ན་ཆོས་ཀྱི་དབྱིངས་སྟོང་ཉིད་ཀྱི་དོན་དང་
ལྡན་པ་ཡང་མཉྩའོ། །གསང་སྔགས་ཆེན་པོ་རིགས་གསུམ་པ་ནི། གསང་
སྔགས་ཞེས་པ་གདུལ་བྱའི་ཡིད་སྐྱོབ་པའོ། །ཆེན་པོ་ནི་མཉྫིའི་སྟོང་ཉིད་དེས་ཐམས་
ཅད་ལ་ཁྱབ་པའོ། །རིགས་གསུམ་ནི་ཀུན་རྫོབ་ཏུ་སྐུའི་རིགས་རྣམ་སྣང་། གསུང་
གི་རིགས་སྣང་མཐའ། ཐུགས་ཀྱི་རིགས་མི་བསྐྱོད་པ་གསུམ་གྱི་བདག་ཉིད་དུ་
བྱུང་བ་ཡང་མམྦུའོ། །དེ་ལྟར་ཡང་གསང་བ་འདུས་པའི་ལེའུ་བདུན་པ་ནས། དེ་
ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་དེ་བཞིན་གཤེགས་པ་
ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་ནམ་མཁའི་ཚུལ་སྦྱར་ནས་ཆེད་དུ་བརྗོད་
པ་འདི་ཆེད་དུ་བརྗོད་དོ་ཞེས་སོ། །གསང་སྔགས་དོན་ཀུན་བསྐྱེད་པ་པོ། །གསང་
སྔགས་ནི་ལོ་ཀ་དང་ལོ་ཀ་ལས་འདས་པའི་གསང་སྔགས་སོ། །དོན་ཀུན་བསྐྱེད་
པ་པོ་ནི་ལོ་ཀ་བའི་གསང་སྔགས་ཀྱིས་ལས་ཀྱི་ཚོགས་བསྐྱེད་པར་བྱེད་ལ། ལོ་
ཀ་ལས་འདས་པའི་གསང་སྔགས་ཀྱིས་ཐུན་མོང་གི་དངོས་གྲུབ་དང་མཆོག་གི་དངོས་
376



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
གྲུབ་བསྐྱེད་པར་བྱེད་པའོ། །ཐིག་ལེ་ཆེན་པོ་(ཡི་གེ་མེད་》ཞེས་པ། ཀུན་རྫོབ་
ཏུ་ཨ་ལི་བཅུ་དྲུག་དང་ཀ་ལི་སུམ་ཅུ་རྩ་བཞིར་སྟོན་པ་ཡང་མཉྩའོ། །སྟོང་པ་ཆེན་
པོ་ནི་ཆོས་ཀྱི་སྐུའི་ལྡོག་པའི་དབྱེ་བས་དགག་བྱ་བཅུ་དྲུག་བཀག་ཅིང་དེས་སྟོང་པའི་
སྟོང་པ་བཅུ་དྲུག་ཏུ་ཡང་རྗེ་བཙུན་གནས་པའོ། །ཡི་གེ་ལྔ་ནི་ཏ་ཐཱ་ལྔ་བསྐྱེད་པའི་
ས་བོན་ཨ་ཧཱུྃ་ཨོཾ་ཧྲི་ཨ་དང་ལྔར་གནས་པ་ཡང་མལྕུའོ། །ཐིག་ལེ་ནི་ངག་གི་
དབང་ཕྱུག་བསྐྱེད་པར་བྱེད་པའི་ས་བོན་ཚུ་ལ་བྱའོ། །དེ་ཡང་དོན་དམ་པར་སྟོང་
པར་འདུག་པས་ན་སྟོང་པ་ཞེས་བྱའོ། །ཡི་གེ་དྲུག་ནི་རྒྱ་དཔེ་རང་ལ་ཤ་ཏཀ་བྱ་
བ་དང་། དེ་མ་ལོག་ན་ཡི་གེ་བརྒྱར་འོང་སྟེ་འཇམ་དཔལ་གྲགས་པས་ཀྱང་ཡི་གེ་
བརྒྱ་པར་བཀྲལ་ལོ། །ཤ་ཏཀ་ཞེས་པ་དང་ལོག་ཏུ་བྱུང་ན་ཡི་གེ་དྲུག་ཏུ་འོང་སྟེ་
སྒེག་རྡོར་གྱིས་ནི་ཡི་གེ་དྲུག་པར་བཀྲལ་ཏེ། ཨོཾ་ཝ་གི་ཤྭ་རི་མུ་ཞེས་པའི་ཡི་གེ་
དྲུག་གི་བདག་ཉིད་དུ་བྱུང་བ་ཡང་མཉྩའོ། །
འདི་ལ་མན་ངག་ཏུ་བཤད་ན་རང་རྐྱ་བའི་སྒྲུབ་ཐབས་དང་། རྒྱུད་བསྐྱེད་
རིམ་དུ་འདོན་པ་གཉིས་སྟོན་ཏེ། དང་པོར་དང་པོའི་བུདྡྷའི་ང་རྒྱལ་དང་ལྡན་པས་
བསྲུང་བའི་བསམ་པས་ཡང་སྙིང་གི་སྔགས་བརྗོད་པས་བདག་དང་གནས་བསྲུང་
377



མཚན་བརྗོད་ཊིཀ།
བར་འགྱུར་རོ། །དེ་ནས་ནམ་མཁའ་ལ་འཇམ་དཔལ་སྐུ་མདོག་དཀར་སེར་
ཞིག་རྫུས་སྐྱེས་ཀྱི་ཚུལ་དུ་བསམ། དེ་ལ་དཀོན་མཆོག་གསུམ་ལ་ཕྱག་འཚལ་ལོ་
ཞེས་པ་ནས་འགྲོ་ལ་ཕན་ཕྱིར་བུདྡྷ་ཉིད་གྲུབ་པར་ཤོག ཅེས་པའི་བར་དུ་བརྗོད་དེ་
དེའི་ཚིག་དོན་དྲན་པར་བྱས་པས་ཚོགས་བསག་གོ །དེ་ནས་སྡོམ་པ་གཟུང་ལ།
དེའི་རྗེས་ལ་སྟོང་པར་བསྒོམ་ལ་དེ་ལས་མྱི་ཞིག་བསམ། དེ་འཕྲོས་འདུས་པ་ལས་
ཨུཏྤལ་མཾ་གིས་མཚན་པ་ཞིག་ཏུ་གྱུར། དེ་ལས་འཇམ་དཔལ་སྐུ་མདོག་དཀར་
སེར་དུ་གྱུར་ཏེ་ཕྱག་གཉིས་ན་གཡས་ན་རལ་གྲི་གཡོན་ན་ཨུཏྤལ་གྱི་སྟེང་ན་པོ་ཏི་
བསྣམས་པ། དཔག་ཚད་གསུམ་གྱིས་མཐོ་བའི་པདྨའི་སྡོང་པོའི་སྟེང་ན་པདྨ་དང་
ཟླ་བའི་གདན་ལ་བཞུགས་པར་བསམ་སྟེ། དེ་ལ་སྐུ་ལ་རྒྱན་ཐམས་ཅད་ཀྱིས་
བརྒྱན་པའོ། །དེ་ནས་བྱིན་གྱིས་བརླབ་པའི་བསམ་པ་དང་ལྡན་པ་ལས་སྔགས་
བརྗོད་པས་སྐུ་དེ་སྐྱེ་མེད་ཆོས་ཀྱི་དབྱིངས་རྣམ་པར་དག་པའི་རང་བཞིན་དུ་བསམ།
དེ་ནས་ཡང་ལས་སྔགས་བརྗོད་པས། མདུན་གྱི་ནམ་མཁའ་ལ་པདྨ་དང་ཟླ་བའི་
སྟེང་དུ་ཡེ་ཤེས་སེམས་དཔའ་སྤྱན་དྲངས་ལ། ཛ་ཧཱུཾ་བཾ་ཧོས་རང་ལ་སྟིམ་མོ། །དེ་
ནས་ཕྱག་རྒྱ་བཞི་དང་ལྡན་པ་དང་། དབང་དང་ལྡན་པར་བསྒོམ། དེ་ནས་
-
378



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
ཡང་ལས་སྔགས་བརྗོད་པས་ཁམས་གསུམ་གྱི་སེམས་ཅན་ཐམས་ཅད་བསྡུས་ཏེ།
འཇམ་དཔལ་རྡོ་རྗེ་འཆང་ཆེན་པོའི་རང་བཞིན་དུ་གྱུར་ཏེ་བདག་གི་སྡེ་འཁོར་ན་ལྷན་ནེ་
ལྷམ་མེར་ཆོས་ཉན་པར་བསམ་སྟེ། དེ་རྣམས་ལ་ཟབ་མོའི་ཆོས་བསྒྲག་པའི་བསམ་
པས་རང་གི་ལྕེ་རལ་གྲིར་བསམ་སྟེ་འཇམ་དཔལ་གྱི་མཚན་ཡང་དག་པར་བརྗོད་པ་
གདོན་པར་བྱའོ། །དེ་ཡང་ལྕེ་རལ་གྲིར་གྱུར་པ་དེ་ལས་སྒྲ་ལྷང་ལྷང་བྱུང་བས་ཁམས་
གསུམ་གྱི་སེམས་ཅན་དེ་རྣམས་ཀྱི་ཉོན་མོངས་པ་བྱང་བའམ་དག་པར་བསམ་ཞིང་
བརྗོད་དོ། །དེ་ནས་ཐོན་པ་དང་འཁོར་དེ་རྣམས་མོས་པས་བཏང་ལ་ཡེ་ཤེས་པ་
གཤེགས་པ་དང་དམ་ཚིག་པའི་ལྷ་སྟོང་པར་བསམ་ལ། དང་པོའི་སངས་རྒྱས་
སུ་ལངས་ལ་སྤྱོད་ལམ་བྱ་སྟེ། དེ་ནི་རྒྱུད་བསྐྱེད་རིམ་དུ་འདོན་པའོ། །རང་གི་
སྔགས་བཟླས་པ་བྱེད་ན་དབང་དང་ལྡན་པར་བསྒོམ་པའི་རྗེས་ལ། རང་གི་སྙིང་
ཀ་ནས་འཁོར་ལོ་རྩིབས་དྲུག་པ་ཞིག་བསམ། རྩིབས་ལ་ཡང་ཨོཾ་ཝ་གི་ཤྭ་རི་
མཾ་ཞེས་པ་བཀོད་ལ། དེ་ནས་ཨོཾ་ཝ་གི་ཤྭ་རི་མུཾ་ཞེས་པ་ལ་བཟླས་པས་འཁོར་ལོ་
སྔགས་དང་བཅས་པ་འཁོར་བར་བསམ་ཞིང་བཟླས་པ་བྱའོ། །དེ་ལ་སྐྱོ་ན་ཐུན་
མཚམས་སུ་ཇི་ལྟ་བ་བཞིན་དུ་བྱའོ། །
379



མཚན་བརྗོད་ཊིཀ།
ད་ནི་མཚན་གཉིས་མེད་ཀྱི་ལྟ་བ་སྔོན་དུ་འགྲོ་བས་བསམ་གཏན་བཞིའི་
མཚན་གྱི་སྒོ་ནས་བསྟོད་པ་ནི། རྣམ་པ་ཀུན་ལྡན་ནི་རྗེ་བཙུན་ལ་མཚན་བཟང་པོ་
སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་བཅུ་བརྒྱན་པ་ནི་རྒྱ་ཆེ་བའི་ངོས་
ནས་སོ། །རྣམ་པ་མེད་ནི་ཟབ་པ་དོན་དམ་ལ་མཚན་དང་དཔེ་བྱད་ལས་འདའ་ཞིང་
བྲལ་བ་སྟེ་སྟོང་ཉིད་དུ་གནས་པའོ། །དེས་ན་འབྲས་བུ་ཟབ་པ་དང་རྒྱ་ཆེ་བ་གཉིས་
སུ་མེད་པར་བཞུགས་པ་ཡང་མསྒྱུའོ། །དེ་ལྟར་ཡང་ཤེས་རབ་སུམ་བརྒྱ་པ་ལས་
གསུངས་སོ། །བཅུ་དྲུག་ནི་ཨ་ལིའོ། །ཁྱེད་ནི་ཨ་ལི་ཕྱེད་དོ། །ཕྱེད་ནི་ལྔ་
སྟེ་ཨ་བཞིའོ། །ཐིག་ལེ་ཅན་ནི་འཁོར་ལོ་བཞི་ན་རླུང་སེམས་འདྲེས་པའི་ཐིག་ལེ་
བཞིའི་དབུས་ན་ཨ་བསྒོམ་པའོ། །བསམ་གཏན་བཞི་ཡི་རྩེ་མོ་(ཅན)ནི་འཁོར་
ལོ་བཞི་ན་འོད་འབར་བའོ། །དེ་ལྟར་བསྒོམ་པའི་འབྲས་བུ་ནི་ཡན་ལག་མེད་ཀྱིས་
བསྟན་ཏེ། ཡན་ལག་མེད་ནི་བསྒོམ་པས་རྣམ་པར་རྟོག་པའི་ཡན་ལག་མེད་
པའོ། །རྩིས་(ལས་འདས)་ནི་བརྗོད་པ་ལས་འདས་པའམ་གཅིག་དང་དུ་མ་དང་
བྲལ་བའོ། །བསམ་གཏན་ཡན་ལག་(ཀུན་ཤེས་ཤིང)་ནི་བསམ་གཏན་དང་པོ་
ན་ཡན་ལག་ལྔ། གཉིས་པ་ན་བཞི། གསུམ་པ་ན་ལྔ། བཞི་པ་ན་བཞི་སྟེ།
380



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
དེ་རྣམས་ཀྱི་ཆ་ཤས་ཐམས་ཅད་ཤེས་པར་བྱས་ནས་གདུལ་བྱ་ལ་སྟོན་པ་ཡང་
མཉྩའོ། །མཚན་གྱི་བགོ་བ་བྱས་ན་ཏིང་འཛིན་དང་ཡར་གཏོགས་པའོ། །
ད་ནི་ལས་ཀྱི་རིགས་ཀྱི་རྡོ་རྗེའི་རིགས་ལ་གཉིས་ལས་དང་པོ་གདུལ་བྱའི་རྒྱུད་
རིག་ཅིང་སྐུ་གསུམ་གྱི་སྒོ་ནས་བསྟོད་པ་ནི། ཏིང་འཛིན་རིག་དང་ནི་ཉན་ཐོས་
དང་རང་བུདྡྷ་དང་བྱང་ཆུབ་སེམས་དཔའི་ཏིང་ངེ་འཛིན་མི་འདྲ་བའོ། །རྒྱུད་རིག་པ་
ནི་དེ་རྣམས་ཀྱི་སེམས་ཀྱི་རྒྱུད་གང་ལ་གང་འདུལ་དུ་སྟོན་པའོ། །ཏིང་འཛིན་
ལུས་ཅན་ནི་ཆོས་ཀྱི་སྐུ་སྟེ་སྤྲོས་པ་ཐམས་ཅད་བཅད་ནས་སྐུ་གཉིས་ཀྱི་རྟེན་དུ་གྱུར་པས་
ལུས་ཀྱི་མཆོག་གོ །ལོངས་སྤྱོད་རྫོགས་སྐུ་ནི་གནས་བརྟན་པ་འོག་མིན། འཁོར་
བརྟན་པ་ས་བཅུའི་བྱང་ཆུབ་སེམས་དཔའ། སྟོན་པ་བརྟན་པ་ལོངས་སྤྱོད་རྫོགས་
སྐུ། ཆོས་བརྟན་པ་ཐེག་པ་ཆེན་པོའི་ཆོས་ལ་ལོངས་སྤྱོད་པའོ། །དེ་ཉིད་སྤྲུལ་སྐུ་
ལ་ལྟོས་པས་ཀུན་གྱི་རྒྱལ་ལོ། །སྤྲུལ་པའི་སྐུ་དེ་ནི་སྟོན་པ་མི་བརྟན་པ་དང་། འཁོར་
མི་བརྟན་པ་དང་། གནས་མི་བརྟན་པ་དང་། ཆོས་མི་བརྟན་པ་སྟེ་བཞིའོ། །ལོ་
ཀའི་སྤྲུལ་པའི་སྐུ་ལ་ལྟོས་པས་ཀུན་གྱི་(སྐུ་ཡིད་མཆོག་གོ །སྐུ་དེ་གཉིས་ཀྱི་འཐད་
པ་ཡང་ཀླུ་སྒྲུབ་ཀྱི་སྐུ་གསུམ་ལ་བསྟོད་པའི་བསྟན་བཅོས་ཀྱི་གཞུང་དང་སྦྱར།
381



མཚན་བརྗོད་ཀུ།
ད་ནི་སྤྲུལ་པའི་སྐུ་དེ་ཉིད་སྣ་ཚོགས་པར་སྣང་བའི་སྒོ་ནས་བསྟོད་པ་ནི། དུས་
གསུམ་གྱི་བུདྡྷ་ཐམས་ཅད་ཀྱི་སྤྲུལ་པའི་གདུང་རྒྱུད་མི་གཅོད་པར་བསྟན་པ་རེ་རེ་
ནུབ་ཅིང་རེ་རེ་འཆར་བའི་གཟུགས་འཛིན་ཅིང་འཆང་བ་ཡང་མཉྩཱའོ། །ཕྱོགས་
བཅུར་སྤྲུལ་པ་སྣ་ཚོགས་འགྱེད་ནི། དེ་ལྟ་བུའི་སྤྲུལ་སྐུ་དེ་ཡང་ཕྱོགས་བཅུའི་ལོ་
ཀའི་ཁམས་སུ་གང་ལ་གང་འདུལ་དུ་སྤྲུལ་སྐུ་སྣ་ཚོགས་སུ་འགྱེད་པ་ཡང་མསྒྱུའོ། །
དེས་ཅི་བྱེད་ཅེ་ན། སྤྲུལ་པ་འགྱེད་པ་དེ་ཉིད་ཀྱིས་ཇི་ལྟ་བ་བཞིན་དུ་འགྲོ་བ(འ)ནི་
གདུལ་བྱ་རྣམས་ལ་ཕྱིན་ཅི་མ་ལོག་པའི་ཆོས་བསྟན་པས་དོན་བྱེད་པ་ཡང་མཉྩའོ། །
སྤྲུལ་སྐུ་དེ་ཡང་ལོ་ཀ་བས་འདུལ་བ་ལ་འདི་རྣམས་སུ་ཡང་སྟོན་ཏེ། ལྷ་ཡི་དབང་
པོ་ནི་ཁྱབ་འཇུག་ལ་བྱ་སྟེ། ས་འོག་ལྷ་མ་ཡིན་ལ་དབང་བྱེད་པས་སོ། །ལྷ་ཡི་
ལྷ་ནི་ཚངས་པ་སྟེ། དེ་ཡང་བསམ་གཏན་དང་པོའི་དུས་སུ་ལྷའི་བུས་གྲོགས་ཤིག་
ཡོད་ན་ཅི་མ་རུང་བྱས་པས་ལྷ་ཚངས་པ་འོང་བས་དེ་ལ་བྱའོ། །ལྷ་ཡི་བདག་
པོ་ནི་མུ་སྟེགས་ཀྱི་ལྷ་རྣམ་པར་སྣང་བྱེད་དེ། དེས་ལོ་ཀ་བའི་ལྷ་ལ་དབང་བྱེད་པས་
སོ། །ལྷ་མིན་བདག་ནི་གཟའ་རཱ་ཧུ་ལ་སྟེ། གཟའ་རྣམས་ལ་དབང་བྱེད་
པའོ། །འཆི་མེད་དབང་པོ་ནི་བརྒྱ་བྱིན་ཏེ། ཁོ་རང་གི་ཚེ་སྟོང་མ་ཐུབ་ཀྱི་བར་དུ་
382



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
མི་འཆི་བས་སོ། །ལྷ་ཡི་ལྷ་ནི་གཟའ་ཕུར་བུ་སྟེ། དེ་ཡང་ལྷ་དང་ལྷ་མ་ཡིན་
འཐབ་པས་ལྷ་མ་ཡིན་རྒྱལ་ལྷ་ཕམ་པ་ལ་ཕུར་བུས་ལྷའི་སྲིད་བྱས་ཏེ། ལྷ་མ་
ཡིན་ཕམ་པར་བྱས་པས་ལྷ་རྣམས་ན་རེ། ཕུར་བུ་ལ་ཁྱོད་ནི་ལྷའི་ཡང་ལྷ་ཡིན་ནོ་
ཟེར་བས་སོ། །འཇོམས་བྱེད་ཚོགས་བདག་གླང་སྣ་སྟེ། བགེགས་ཀྱི་རྒྱལ་
པོ་ཝི་ནཱ་ཡཀཿ ར་སྤྲུལ་ནས་བགེགས་ཐམས་ཅད་འཇོམས་པར་བྱེད་པས་སོ། །
འཇོམས་བྱེད་ནི་ལྷ་དབང་ཕྱུག་ཆེན་པོ་ཆུང་མ་གསུམ་པའི་རང་བཞིན་ནོ། །
དབང་ཕྱུག་ཆེན་པོ་ནི་ལོ་ཀ་བའི་ལྷ་བརྒྱད་ལ་མངའ་བརྙེས་ནས་དེར་སྤྲུལ་པ་ཡང་
མཉྫའོ། །འོ་ན་མཥྛ་དེ་འཁོར་བ་ལས་མ་བརྒལ་ལམ་ཞེ་ན། སྲིད་པ་འཁོར་བའི་
ཆོས་སོ། །དེ་ཉིད་དགོན་པ་སྟེ་དེ་ལས་ཐར་བར་དཀའ་བས་སོ། །མསྒྱུས་འཁོར་
བ་ལས་རྒལ་བའི་ཕྱིར་ན་རྒལ་བ་ཞེས་བྱའོ། གཅིག་པུ་ནི་སྤྲུལ་པ་དེ་རྣམས་ཀྱང་
རྗེ་བཙུན་གྱི་ཐུགས་གཉིས་མེད་གཅིག་པུའི་རྣམ་འཕྲུལ་དུ་བསྟན་པའོ། །སྟོན་
པ་ནི་སེམས་ཅན་ཐམས་ཅད་ཀྱི་བྱ་བ་བྱེད་པ་སྟེ། དེ་ཡང་ངན་སོང་དུ་སྐྱེས་པ་རྣམས་
ལ་ཏ་ཐཱའི་སྐུའི་འོད་ཟེར་ལས་ཏ་ཐཱའི་སྐུར་བསྟན་པས་རབ་ཏུ་དང་བར་བྱས་ཏེ་མཐོ་རིས་
ལ་འཛེག་པར་བྱེད་དོ། །མཐོ་རིས་སུ་སྐྱེས་པ་ལ་ཡང་སྐལ་བ་དང་མི་ལྡན་པ་རྣམས་
383



མཚན་བརྗོད་ཊཱིཀ།
ལ་སྐུའི་འོད་ཟེར་གྱིས་དད་པར་བྱས་ཏེ། བདེ་བའི་ལམ་ལ་འགོད་པར་བྱེད་དོ། །
སྐལ་བ་དང་ལྡན་པའི་རིགས་རྣམས་ལ་དགེ་བའི་རྩ་བ་མ་བསྐྲུན་པ་རྣམས་བསྐྲུན་པར་
བྱས་ཏེ། བསྐྲུན་པ་རྣམས་ཡོངས་སུ་སྨིན་པར་བྱས་ཏེ་མཐོ་རིས་དང་ཐར་པ་ལ་འགོད་
པར་བྱེད་དོ། །ཉན་ཐོས་དང་རང་སངས་རྒྱས་བྱང་ཆུབ་སེམས་དཔའ་ལ་བཀོད་ལ།
བྱང་ཆུབ་སེམས་དཔའ་ནི་སངས་རྒྱས་ལ་བཀོད་པས་ན་སྟོན་པའོ། །དེ་ཉིད་ཀྱི་ཕྱིར་
འགྲོ་བའི་བླ་མ་སྟེ། འགྲོ་བ་རྣམས་ཀྱི་སློབ་དཔོན་དུ་བཞུགས་པའོ། །མཚན་གྱི་
བགོ་བ་བྱས་ན་འགྲོ་བའི་བླ་མར་གཏོགས་སོ། །
ད་ནི་ལས་ཀྱི་རིགས་ཀྱི་རིན་པོ་ཆེའི་རིགས་ལ་གསུམ་ལས། དང་པོ་ཆོས་
ཀྱི་སྦྱིན་པ་དང་བདུད་ཐམས་ཅད་བཏུལ་བའི་སྒོ་ནས་བསྟོད་པ་ནི། འཇིག་རྟེན་
ཕྱོགས་བཅུར་རབ་ཏུ་གྲགས་པ་ཆེན་པོ་དང་ལྡན་པ་ཡང་མཉྩའོ། །འོ་ན་རྒྱུ་ཅི་
ལས་གྲགས་ཤེ་ན། ཆོས་ཀྱི་སྦྱིན་བདག་ཅེས་པ་ཕྱོགས་བཅུར་ཆོས་ཀྱི་སྦྱིན་པ་
འཆད་པའི་བདག་ཉིད་དོ། །དེ་ཉིད་ཀྱི་ཕྱིར་ཆེ་བ་པོ་ཞེས་པ་གཡོ་བ་དང་མི་གཡོ་
བ་ཐམས་ཅད་དུ་ཁྱབ་ཅིང་སྤྲུལ་པས་སོ། །
འདི་ན་མར་བདུད་བཞི་ལས་རྒྱལ་བའི་བདག་ཉིད་དུ་ཡང་སྟོན་ཏེ། དེ་ཡང་
384



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
སེམས་ཅད་ཐམས་ཅད་ལ་བུ་གཅིག་པུ་ལྟར་བྱམས་ཤིང་བདེ་བར་འདོད་པའི་ཁྲབ་གོན་
པས་བྱམས་པའི་གོ་ཆ་ཆས་པ་སྟེ་ཞེས་སོ། །སེམས་ཅན་ཐམས་ཅད་སྡུག་
བསྔལ་དང་བྲལ་ནས་བདེ་བར་འདོད་པའི་སྙིང་རྗེ་ཡི་ནི་ཡ་ལད་བགོས་ཞེས་སོ། །
གོས་དེ་ལྟར་གོན་ནས་ཕྱག་མཚན་ཅི་བསྣམས་ན། ཤེས་རབ་ནི་ཤེས་རབ་ཀྱི་ཕ་
རོལ་ཏུ་ཕྱིན་པའི་པོ་ཏི་ཕྱག་གཡོན་ན་ཐུགས་ཀར་བསྣམས་པས་ཐུགས་སྟོང་ཉིད་
མཚོན་པའོ། །རལ་གྲི་ནི་ཡེ་ཤེས་ཀྱིས་ཉོན་མོངས་པ་གཅོད་པའི་བརྡར་ཕྱག་གཡས་
ན་རལ་གྲི་བསྣམས། མདའ་ནི་སེམས་ཕྲ་མོར་དམིགས་ཤིང་ཤེསབྱའི་སྒྲིབ་པ་སྦྱོང་
བའི་བརྡར་གཡས་ཀྱི་འོག་མ་ན་བསྣམས་པའོ། །གཞུ་(ཐོགས)་ནི་རྡོ་
རྗེས་མཚན་པའི་གཞུ་གཡོན་གྱི་འོག་མ་ན་བསྣམས་པའོ། །དེ་ལྟར་བྱམས་
པའི་ཁྲབ་གོན། སྙིང་རྗེའི་ལག་བཅུག མཚོན་དུ་ཤེས་རབ་རལ་གྲི་མདའ་གཞུ་
ཐོགས་ནས་གང་དང་འཐབ་ཅེ་ན། ཉོན་མོངས་པའི་སྒྲིབ་པ་ནི་འདོད་ཆགས་
ལ་སོགས་པ་རྩ་བའི་ཉོན་མོངས་པ་དྲུག་གོ །མི་ཤེས་ནི་ཤེས་བྱའི་སྒྲིབ་པ་སྟེ་
ལྷན་ཅིག་སྐྱེས་པའི་མ་རིག་པས་དངོས་པོའི་གནས་ལུགས་ཤེས་སུ་མི་སྟེར་བའོ། །
གཡུལ་(ངོད་ནི་རྗེ་བཙུན་གྱིས་སྒྲིབ་པ་གཉིས་དང་གཡུལ་སྤྲད་པས་སྒྲིབ་པ་གཉིས་པོ་
385



མཚན་བརྗོད་ཊིཀ།
---
--
----
---------------
-
སེལ་བ་ཡང་མཉྩའོ། །དེ་ལ་མན་ངག་ཏུ་ཤེས་རབ་སྤེལ་བའི་སྒྲུབ་ཐབས་སྟོན་ཏེ།
དེའི་རིམ་པ་ཡང་བྱམས་པ་དང་སྙིང་རྗེ་སྔོན་དུ་འགྲོ་བས་བསྲུང་བ་མདོར་བསྡུས་བྱ།
བདུན་རྣམ་དག་དང་ཚད་མེད་བཞི་པོ་བསྒོམ། སྡོམ་པ་གཟུང་། དེ་ནས་སྟོང་
པའི་ངང་ལས་པཾ་ལས་པདྨ་དང་ཨ་ལས་ཟླ་བ། དེའི་སྟེང་དུ་དྷི ལས་རལ་གྲི། དེ་
ལས་རྡོ་རྗེ་རྣོན་པོ་མདོག་དམར་པོ་ཕྱག་བཞི་པ་གཡས་དང་པོ་ན་རལ་གྲི། གཡོན་
དང་པོ་ན་པོ་ཏི། འོག་མ་གཉིས་ན་མདའ་དང་གཞུ་བསྣམས་པའོ། །དེའི་སྙིང་
ཀར་ཟླ་བའི་ད་ལ། དེའི་སྟེང་དུ་ཡི་གེ་དྷི། དེ་ལས་འོད་འཕྲོས་པས་ཡེ་ཤེས་
སེམས་དཔའ་སྤྱན་དྲངས་གཉིས་སུ་མེད་པར་བསྲེ། ཕྱག་རྒྱ་བཞི་དང་ལྡན་པར་
བསྒོམ། དབང་དང་ལྡན་པར་བསྒོམ་སྟེ་རིན་པོ་ཆེའི་མྱུ་གུས་དེའི་སྤྱི་བོར་བློ་སེར་པོ་
ཐིག་ལེ་དཀར་པོ་བསྒོམ། ཐིག་ལེ་ལས་བྱང་ཆུབ་ཀྱི་སེམས་འཛིན་པས་ལུས་ཀྱི་
ཡན་ལག་དང་ཉིང་ལག་ཐམས་ཅད་གང་བར་བསྒོམ། ཉོན་མོངས་པ་ཐམས་ཅད་
བྱང་བར་བསམ་མོ། །བཟླས་པ་བྱེད་ན་སྙིང་ཀའི་ས་བོན་ལས་འོད་སྤྲོས་པས་མི་
ཤེས་པའི་རི་བོ་བཅོམ། སླར་འདུས་པས་ཟླ་བ་ལ་ཨོཾ་བཛྲ་ཏཱི་ཀ ་ཡ་ཏེ་ན་མའི་སྔགས་
སུ་གྱུར་བའི་དབུས་སུ་རལ་གྲི་བསམ་ལ་དེ་ལ་བློ་གཏད་ཅིང་བཟླས་པ་བྱས་པས་འོད་
386



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
ཟེར་མཚོན་ཆ་ལྟ་བུ་འཕྲོ་བར་བསམ་མོ། །དེས་ནི་ཤེས་རབ་འཕེལ་བར་འགྱུར་
རོ། །
འདི་ན་མར་ཕྱི་ཡི་བདུད་འདུལ་བའི་སྒོ་ནས་སྨྲས་པ། (དཔའ་བོད་བདུད་
དགྲ་(བདུད)འདུལ་བ་ནི་རྗེ་བཙུན་ཉིད་ཤཱཀ་ཐུབ་ཏུ་བཞུགས་པའི་དུས་ན་རྡོ་རྗེ་གདན་
གྱི་སྤོ་ལ་བཞུགས་ཏེ། བུདྡྷ་བའི་དུས་ན་བདུད་དེ་བགེགས་ཀྱི་དགྲ་དང་མི་མཐུན་
པའི་ཕྱོགས་འཇོམས་པས་སོ། །དེ་ཉིད་ཀྱི་ཕྱིར་ན་དཔའ་བོ་སྟེ། མི་མཐུན་པའི་
ཕྱོགས་གཞན་གྱིས་ཟིལ་གྱིས་མི་གནོན་པས་སོ། །འོ་ན་བདུད་དེ་རྣམས་གང་ཞེ་
ན། བདུད་བཞིའི་འཇིགས་པ་སེལ་བར་བྱེད་ཅེས་པས་ཉོན་མོངས་པའི་བདུད་
དང་། ཕུང་པོའི་དང་། འཆི་བདག་གི་དང་། ལྷའི་བུའི་བདུད་དང་བཞི་སྟེ།
དེ་རྣམས་ཀྱི་འཇིགས་པ་སེལ་བར་བྱེད་པ་ནི་མེད་པར་བྱེད་པའོ། །དེ་ཡང་རྗེ་བཙུན་
ནོ། །བདུད་ཀྱི་དཔུང་(རྣམས)་ནི་རྡོ་རྗེ་གདན་གྱི་སྤོ་ལ་ལྷའི་བུའི་བདུད་ཀྱི་དཔུང་
སྟེ། རྟ་པའི་ཚོགས་དང་། རྐང་ཐང་གི་ཚོགས་དང་། གླང་པོའི་ཚོགས་
དང་། ཤིང་རྟའི་ཚོགས་དང་བཞིས་མཚོན་ཆའི་ཆར་འབེབས་པ་ལ་བྱམས་པ་དང་
སྙིང་རྗེའི་འོད་ཟེར་སྤྲོས་པས་མཚོན་ཆའི་ཆར་དེ་རྣམས་མེ་ཏོག་ཏུ་གྱུར་ནས་འོད་དེས་
387



མཚན་བརྗོད་ཊིཀ།
བདུད་ཐམས་ཅད་བརྒྱལ་བར་བྱས་པས་ན་ཕམ་བྱེད་པ་ཞེས་པ་སྟེ་དེ་ཡང་རྗེ་བཙུན་
ནོ། །ད་ནི་འཇིག་རྟེན་དང་འཇིག་རྟེན་ལས་འདས་པས་མཆོད་ཅིང་རིམ་གྲོ་བྱ་བའི་
སྒོ་ནས་བསྟོད་པ་ནི། རྫོགས་པའི་ཞེས་པ་རྗེ་བཙུན་ལ་རང་དོན་གཞན་དོན་གཉིས་
ཀ་རྫོགས་པའོ། །ཡང་ན་གཉིས་མེད་གཅིག་པུ་ལ་ཡོན་ཏན་གྱི་མཚན་བརྒྱ་རྩ་
བརྒྱད་བཅུ་གཉིས་རྫོགས་པས་སོ། །སྤང་བྱ་སྤངས་ནས་ཡེ་ཤེས་རྒྱས་པས་
བུདྡའོ། །རྗེ་བཙུན་གྱིས་འགྲོ་བ་ཐམས་ཅད་འདྲེན་པར་བྱེད་པ་ཡང་མཉྩ་ཡིན་པས་
འཇིག་རྟེན་འདྲེན་ཞེས་སོ། །མཆོད་འོས་ནི་རྗེ་བཙུན་དེ་གྲུབ་པའི་མཐའ་ཐམས་
ཅད་ཀྱི་ཕ་རོལ་དུ་སོན་པས་མཆོད་པའི་འོས་སུ་ཡང་བཞུགས་པའོ། །ལོ་ཀ་དང་ལོ་
ཀ་ལས་འདས་པ་ཐམས་ཅད་ཀྱི་སྐྱོན་སྤངས་ནས་ཡོནཏན་གྱི་སྒོ་ནས་བསྟོད་པས་
བསྟོད་འོས་སོ། །ལྷ་དང་མི་ལ་སོགས་པ་རྣམས་ཀྱིས་རྗེ་བཙུན་ལ་ཕྱག་བྱ་བར་
འོས་པས་ཕྱག་གི་གནས་སོ། །རྟག་ཏུ་རི་མོ་བྱ་བའི་འོས་ནི། ཉན་ཐོས་དང་
རང་སངས་རྒྱས་ལ་སོགས་པའི་རིམ་འགྲོའི་གནས་སུ་ཡང་མཉྩཱ་བཞུགས་སོ། །
བཀུར་འོས་ནི་ཡོན་ཏན་ཐམས་ཅད་ཡོངས་སུ་རྫོགས་པ་ཉིད་ཀྱི་ཕྱིར་རྗེ་བཙུན་ལ་བྱང་
ཆུབ་སེམས་དཔའ་ཐམས་ཅད་ཀྱིས་བཀུར་བའི་འོས་སུ་ཡང་བཞུགས་པའོ། །
388



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
བརྗོད་པར་བྱ་བའི་མཆོག་ནི་ཐམས་ཅད་ཀྱི་ཐུགས་གཉིས་མེད་དུ་བཞུགས་པས་ན་
ཏ་ཐཱ་ཐམས་ཅད་ཀྱིས་བསྟོད་ཅིང་བསྔགས་པ་བརྗོད་པར་བྱ་བའི་འོས་ཡིན་པས་སོ། །
སྔགས་ཀྱི་སྒོ་ནས་སྤྱོད་པའི་རྣལ་འབྱོར་པ་ལ་གཉིས་མེད་འགྱེད་པས་ན་རྣལ་འབྱོར་པས་
ཕྱག་བྱ་བར་འོས་པ་ཡང་མལྦུ་བཞུགས་པའོ། །བླ་མ(འི)་ནི་སེམས་
ཅན་ཐམས་ཅད་ལ་དེ་ཁོ་ན་ཉིད་ཀྱི་ཆོས་སྟོན་པ་དང་ཏ་ཐཱ་ཐམས་ཅད་ཀྱི་ཐུགས་ལ་
བཞུགས་པས་སོ། །རྒྱུ་མཚན་གོང་མ་དེ་རྣམས་དང་ལྡན་པ་ཉིད་ཀྱིས་རབ་ནི་མཆོག་
ཉིད་ཀྱི་ཕྱིར་ཏེ་དེ་ཡང་མསྒྱུའོ། །མཚན་གྱི་བགོ་བ་བྱས་ན་བཀུར་འོས་ཡར་ལ་
བཏགས་སོ། །
ད་ནི་ལས་ཀྱི་རིགས་ཀྱི་པདྨའི་རིགས་ལ་གཉིས་ལས། དང་པོ་འཇིག་
རྟེན་གསུམ་དུ་བགྲོད་ཅིང་མཐའ་མེད་སྤྱོད་པའི་སྒོ་ནས་བསྟོད་པ་ནི། ལྷ་ཁྱབ་འཇུག་
གི་ང་རྒྱལ་བཅག་པའི་དོན་དུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ས་གཞི་ལ་
ཞབས་གཡས་པ་བཞག་པས་ཁེབས་པར་བྱས་ཏེ། ཞབས་གཡོན་པའི་ཐེབ་སེན་
གྱིས་ལྷ་ཚངས་པའི་གནས་མན་ཆད་མནན་པའི་རྗེས་སུ་སླར་ཞབས་གཡོན་པས་
ཁམས་གསུམ་གྱི་འཇིག་རྟེན་(གསུམ་པོ)་གོམ་པ་གཅིག་གིས་བགྲོད་པ་ནི་
389



མཚན་བརྗོད་ཊིཀ།
སྐུའི་རྫུ་འཕྲུལ་ཏེ་དེ་ལྟར་སྟོན་ཅིང་འདུལ་བའང་མཉྩའོ། །མཁའ་ལྟར་མཐའ་མེད་
རྣམ་པར་གནོན་ནི་ནམ་མཁའ་ལྟར་མཐར་ཐུག་པ་མེད་པར་ཕྱོགས་བཅུ་ཐམས་ཅད་
དུ་སྤྲུལ་པ་འགྱེད་ནས་གདུལ་བྱའི་ཉོན་མོངས་པ་རང་ག་མ་གནོན་པ་ཡང་མསྒྱུའོ། །
ད་ནི་གདུལ་བྱ་ཐམས་ཅད་ཀྱི་རྒྱུད་འདུལ་བའི་སྒོ་ནས་བསྟོད་པ་ནི།
གསུམ་རིག་ནི་མུ་སྟེགས་ཀྱི་ངེས་བརྗོད་ཀྱི་རིག་བྱེད་དང་། སྙན་ངག་དང་
། མཆོད་
སྦྱིན་དང་གསུམ་རིག་པས་མུ་སྟེགས་འདུལ་བ་ཡང་མའོ། །ཡང་ན་ཐེག་པ་གསུམ་
གྱིས་བསྡུས་པའི་སྡེ་སྣོད་གསུམ་རིག་པའོ། །ཡང་ན་རྫུ་འཕྲུལ་གྱི་མངོན་པར་ཤེས་
པ་དང་། ཕ་རོལ་གྱི་སེམས་ཤེས་པ་དང་། ཟག་པ་ཟད་པའི་མངོན་པར་ཤེས་པ་
གསུམ་རིག་པའོ། །གཙང་མ་ནི་མུ་སྟེགས་པའི་རིག་བྱེད་གསུམ་འདོན་པས་གཙང་
མར་འདོད་པའོ། །དེ་བཞིན་དུ་ནང་པ་སངས་རྒྱས་པས་བསྐལ་པ་གྲངས་མེད་པར་
ཐེག་པ་ལ་འདུན་ཅིང་སྤྱོད་པ་ཡང་མཉྩའོ། །དག་པ་སྟེ་ནི་མུ་སྟེགས་པའི་རྒྱུ་རིག་
བྱེད་གསུམ་སྟེ། དེ་ཡང་སྒྲ་བྱུ་ཀ་ར་ནའི་བཤད་པ་ལས། ས་ལ་ཆུ་ཡིས་ཡོངས་
སུ་དག །ཆུ་ལ་སྔགས་རྣམས་ཡོངས་སུ་དག །དེ་ཡང་དུས་ཚོད་ངེས་པས་
དག །དྲང་སྲོང་ཆེན་པོས་ལུང་བསྟན་གསུངས། །ཞེས་སོ། །ནང་པ་སངས་
399



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
རྒྱས་པས་ནི་སྡེ་སྣོད་གསུམ་དང་ལྡན་པས་བསྐལ་པ་གྲངས་མེད་པ་གསུམ་དུ་ལམ་དུ་
སྒྲིབ་པ་སྦྱངས་པས་ན་དག་པ་སྟེ་དེ་ཡང་མཉྩའོ། །མངོན་ཤེས་དྲུག་ལྡན་ནི་
ལྷའི་མིག་གི་མངོན་ཤེས་དང་། ལྷ་ཡི་རྣ་བའི་མངོན་ཤེས་དང་། ཕ་རོལ་གྱི་
སེམས་ཤེས་པའི་མངོན་ཤེས་དང་། སྔོན་གྱི་གནས་རྗེས་སུ་དྲན་པའི་མངོན་ཤེས་
དང༌། རྫུ་འཕྲུལ་གྱི་མངོན་ཤེས་དང་། ཟག་པ་ཟད་པའི་མངོན་ཤེས་སོ། །རྗེས་
དྲན་དྲུག་ནི་སངས་རྒྱས་རྗེས་སུ་དྲན་པ་དང་། ཆོས་རྗེས་སུ་དྲན་པ་དང་། རྡོ་རྗེ་
རྗེས་སུ་དྲན་པ་དང་། རིགས་རྗེས་སུ་དྲན་པ་དང་། ཁྲོ་བོ་རྗེས་སུ་དྲན་པ་དང་།
དམ་ཚིག་རྗེས་སུ་དྲན་པའོ། །མན་ངག་ཏུ་ཁྲོ་བོ་ནི་མེ་ལྟར་འབར་བ་བསྒོམ་པ་དང་།
རྡོ་རྗེ་ཁྲོ་ཞལ་དྲུག་གོ །རྡོ་རྗེ་བསྲུང་འཁོར་གྱི་རྡོ་རྗེ་དྲ་བ་དང་ར་བ་དང་རྡོ་རྗེ་ཆེན་པོ་
བསྒོམ་པའོ། །ཆོས་ནི་ཤེས་རབ་འཁོར་ལོའོ། །དམ་ཚིག་ནི་སྤྱོད་བསྲུང་
གིའོ། །རིགས་ནི་རྟེན་གྱི་གང་ཟག་དམ་ཚིག་དང་སྡོམ་པ་དང་ལྡན་པའོ། །བྱང་
ཆུབ་ནི་ཐོབ་བྱའོ། །སེམས་དཔའ་ནི་རང་གི་དོན་ལ་ཆགས་ཤིང་སེམས་
དཔའོ། །དེ་ལྟར་སོང་ན་ཉན་ཐོས་དང་ཁྱད་མེད་དོ་ཞེ་ན། སེམས་དཔའ་ཆེ་
ཞེས་པ་གཞན་དོན་ཕུན་སུམ་ཚོགས་པ་ལ་ཆགས་པས་སོ། །ཆེན་པོ་ནི་གཞན་དུ་
391



མཚན་བརྗོད་ཊིཀ།
འགྱུར་ཏེ། མུ་སྟེགས་ཀྱི་སྐྱེ་བོ་བཟང་པོ་ལ་ཡང་ཡོད་དོ་ཞེ་ན། མུ་སྟེགས་ཀྱིས་
ནི་གཞན་དོན་བྱེད་ཀྱང་སྟོང་ཉིད་ཀྱི་རྒྱས་མི་ཐེབས། འདིར་ནི་སྟོང་ཉིད་ཀྱི་རྒྱས་
ཐེབས་པའོ། །དེ་ཡང་མལླཱའོ། །འཇིག་རྟེན་འདས་ནི་འཁོར་བའི་ཆུ་བོའི་རྒྱུན་
ལས་རྒལ་ཞིང་འདས་པའོ། །རྫུ་འཕྲུལ་ཆེན་པོ་ནི་ཚོགས་གཉིས་རྫོགས་པའོ། །ཤེས་
རབ་ནི་སྤྱི་དང་རང་གི་མཚན་ཉིད་འབྱེད་པའོ། །ཕ་རོལ་ཕྱིན་པའི་མཐར་ནི་ཆོས་
ཉིད་སྟོབས་དང་ལྡན་པས་མཐར་ཕྱིན་ཅིང་མཇུག་བརྟུལ་བར་སོན་ཏེ་དེ་ལས་ཤེས་སུ་
མེད་པ་མུར་ཐུག་པ་ལ་གནས་པ་ཡང་མཉྩའོ། །འོ་ན་སྟོང་ཉིད་འབའ་ཞིག་གམ་ཞེ་
ན། ཤེས་རབ་ཀྱིས་ནི་ཞེས་པས་སྟོང་ཉིད་རང་རིག་པའི་ཡེ་ཤེས་གཉིས་སུ་མེད་
པ་གཉིས་མེད་ཀྱི་ཡེ་ཤེས་དེ་ཉིད)་ཐོབ་ཅིང་མངོན་དུ་གྱུར་པ་ཡང་མསྒྱུའོ། །མཚན་
གྱི་བགོ་བ་བྱས་ན་བདག་རིག་པར་གཏོགས་སོ། །
ད་ནི་ལས་ཀྱི་རིགས་ཀྱི་མཚན་དེ་ལ་གསུམ་ལས་ཀུན་ལ་ཕན་ཞིང་ལོ་ཀའི་
དཔེ་ལས་འདས་པའི་སྒོ་ནས་བསྟོད་པ་ནི། བདག་རིག་ནི་བདག་གིས་ཆོས་ཀྱི་
དབྱིངས་ཀྱི་བདག་ཉིད་དེ་རིག་པའོ། །གཞན་རིག་ནི་འགྲོ་བ་ཐམས་ཅད་ཀྱི་སེམས་
ཀྱི་རྒྱུད་རིག་པ་ཡང་མསྒྱུའོ། །ཐམས་ཅད་པ་ནི་རང་དང་གཞན་གྱི་དོན་མ་ལུས་
392



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
པར་ཤེས་ཤིང་རིག་པ་ཡང་མཉྩའོ། །སེམས་ཅད་ཐམས་ཅད་ལ་ཕན་པར་བྱེད་པས་
ན་ཀུན་ལ་ཕན་པ(འ)་སྟེ་འགྲོ་བ་ཐམས་ཅད་ལ་བུ་གཅིག་པུ་བཞིན་དུ་བྱམས་པའི་
ཕྱིར་རོ། །དེའི་ཕྱིར་ན་གང་ཟག་མཆོག་ཏུ་གྱུར་པ་སྟེ། དེ་ཡང་མལྕུའོ། །དེ་
ཡང་འཇིག་རྟེན་པ་ཡིས་འགྲན་དུ་ཐུབ་བམ་ཞེ་ན། དཔེར་བྱ་ཀུན་ལས་འདས་
པ་སྟེ། །ཞེས་འཇིག་རྟེན་པ་དང་ཉན་ཐོས་དང་རང་སངས་རྒྱས་རང་རྒྱུད་པ་
མཉམ་པའམ་འདྲ་བ་གཞན་མེད་པའོ། །
ད་ནི་ཤེས་བྱའི་བདག་པོ་ཕྱག་རྒྱ་བཞིས་རྒྱས་བཏབ་པའི་སྒོ་ནས་བསྟོད་པ་ནི།
ཤེས་དང་ནི་འཛིན་པའི་སེམས་ཀྱི་རང་བཞིན་ནོ། །ཤེས་བྱ(འ)་ནི་གཟུང་བའི་ཡུལ་
ལོ། །བདག་པོ་མཆོག་ནི་རབ་སྟེ། གཟུང་འཛིན་དེ་གཉིས་མེད་དུ་ཤེས་པ་ཡང་
མཉྫའོ། །གཙོ་བོ་ནི་འགྲོ་བ་རྣམས་ཀྱི་ནང་ན་འདྲེན་བྱེད་དུ་གྱུར་པས་
སོ། །ཆོས་ཀྱི་སྦྱིན་བདག་(སྟེ)་ནི་སྐལ་པ་ཕྱིན་ཅི་མ་ལོག་པར་གདུལ་བྱ་གང་ལ་
གང་འདུལ་ལ་ཆོས་ཀྱི་སྦྱིན་པས་ཆོས་གསུང་བ་ཡང་མལྷུའོ། །རྣལ་འབྱོར་གྱི་རྒྱུད་
ལ་སོགས་པར་ཕྱག་རྒྱ་བཞི་པོའི་དོན་ཟབ་པ་དང་རྒྱ་ཆེ་བ་དབྱེར་མེད་དུ་སྟོན་པ་
ཡང་རྗེ་བཙུན་ཏེ། དེ་ཡང་ཕྱག་མཚན་བསྣམས་པ་དམ་ཚིག་ཕྱག་རྒྱ།
393



མཚན་བརྗོད་ཊིཀ།
འཛིན་ཚུལ་ལས་ཀྱི་མུ་དྷཱ། ཐུགས་ཀ་ན་ས་བོན་བསྣམས་པ་ཆོས་ཀྱི་མུ་དྲ།
སྐུ་ཡོངས་སུ་རྫོགས་པ་ཕྱག་རྒྱ་ཆེན་པོ་སྟེ་དེ་རྣམས་རྒྱ་ཆེའོ། །དེ་ལ་སྐྱེ་མེད་ཀྱིས་
རྒྱས་ཐེབས་པས་ཟབ་པའོ། །
ད་ནི་འགྲོ་བ་ཐམས་ཅད་ལས་མཆོག་ཏུ་གྱུར་པའི་མཚན་གྱི་སྒོ་ནས་བསྟོད་
པ་ནི། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྐུའི་རང་བཞིན་ཡིན་པས་
ན་འགྲོ་བའི་གདུལ་བྱ་ཐམས་ཅད་ཀྱིས་བསྙེན་བཀུར་བྱ་བའི་གནས་ཀྱི་མཆོག་ཏུ་
མལྦུ་བཞུགས་བྱ་བའོ། །ཉན་རང་བྱང་ཆུབ་སེམས་དཔའི་ངེས་འབྱུང་གསུམ་
པོའི་ལམ་བགྲོད་པ(རྣམས་ཀྱི་)ཚུལ་དང་ལྡན་པ་དེ་ལ་དེ་སྐད་བྱའོ། །དེ་བས་ན་
རྗེ་བཙུན་དེ་རྒྱ་ཆེ་བ་བྱང་ཆུབ་གསུམ་གྱི་ལམ་འབྲས་བུར་བསྟན་པའོ། །དོན་
གྱི་ཟབ་པ་ནི་ཟབ་པ་དོན་དམ་པར་ན་མསྒྱུ་ཉིད་ཆོས་ཀྱི་དབྱིངས་སྒྲིབ་པ་ཐམས་ཅད་
རྣམ་པར་དག་ཅིང་ཚོགས་གཉིས་རྫོགས་པའི་དཔལ་དང་ལྡན་པ་དེ་ཐབས་རིག་པ་
དང་ཤེས་རབ་སྟོང་པ་དབྱེར་མེད་པའི་བདག་ཉིད་དང་ལྡན་པ་ཡང་རྗེ་བཙུན་ནོ། །
དེ་ཉིད་ཀྱི་ཕྱིར་ཀུན་རྫོབ་རྒྱ་ཆེ་བའི་འཇིག་རྟེན་པའི་གདུལ་བྱའི་དོན་ཐམས་ཅད་བྱེད་
པས་ན་འཇིག་རྟེན་གསུམ་ན་སྐལ་བཟང་སྟེ། དེ་ཡང་བུདྡྷ་མཉམ་སྦྱོར་
394



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
ལས། སེམས་ཅན་དོན་དུ་བྱེད་འགྱུར་བ། །སྐལ་བཟང་བཅོམ་ལྡན་རྡོ་རྗེ་
ཅན། །གཏན་དུ་མྱ་ངན་འདས་པས་ན། །ཐམས་ཅད་ཉན་ཐོས་སྐལ་ངན་
ཡིན། །ཞེས་སོ། །དེ་ནི་བརྟན་པ་དང་གཡོ་བ་ཐམས་ཅད་ལ་ཁྱབ་པས་ན་ཚེ་
བ་སྟེ་མཆོག་ཏུ་གྱུར་པའི་ཡོན་ཏན་ནོ། །རྗེ་བཙུན་ལ་སྐུ་གསུམ་དང་ཡེ་ཤེས་དང་
མཚན་དང་དཔེ་བྱད་ལ་སོགས་པས་ཆོས་སྟོན་པའི་སྐལ་པ་ཕུན་སུམ་ཚོགས་པ་དང་
ལྡན་པའི་ཕྱིར་དཔལ་ལྡན་ནོ། །འབྱོར་པ་ཀུན་བྱེད་པ་ནི་ཚེ་འདི་དང་ཕྱི་མའི་
ཕུན་སུམ་ཚོགས་པ་ཐམས་ཅད་ཀྱི་དངོས་པོར་ཡང་བཞུགས་པའོ། །འོ་ན་ཡོན་
ཏན་དེ་ལྟ་བུ་དང་ལྡན་པ་དེ་སུ་ཡིན་ཞེ་ན། འཇམ་དཔལ་ཏེ། དེའི་མཚན་
གྱི་ཡོན་ཏན་གྱི་རྣམ་འཕྲུལ་ཡིན་ཞེས་པའོ། །རང་དང་གཞན་ཐམས་ཅད་ཀྱིས་དེ་
བསྒྲུབ་ན་ཕུན་སུམ་ཚོགས་པ་ཐམས་ཅད་ཀྱི་ཡོན་ཏན་སྟེར་བས་ན་དཔལ་ལོ། །དེ་
ཉིད་ལ་ཕུན་སུམ་ཚོགས་པ་དང་ལྡན་པ་དང་། གོང་གི་མཚན་བརྒྱད་བརྒྱ་བཅུ་གཉིས་
དང་ལྡན་པས་ན་ལྡན་(པའིད་ཞེས་སོ། །དེ་ཉིད་ཀྱི་ཕྱིར་རྗེ་བཙུན་དེ་ཉིད་ལ་མཆོག་
ཅེས་བྱ། རབ་ཏུ་གྱུར། ཕུལ་དུ་གྱུར་ཞེས་སོ། །
ད་ནི་མན་ངག་གི་དོན་བསྟན་པ་ནི། འཇམ་དཔལ་ལས་ཀྱི་རིགས་ཀྱི་ད་
395



མཚན་བརྗོད་ཊིཀ།
ལ་འདིར་བསྒྲུབ་བྱར་བཞག་ནས། དེ་སྒྲུབ་པར་བྱེད་པ་ལ་མཚན་རང་གི་དོན་དུ་
བསྒྲུབ་པ་དང་། གཞན་གྱི་དོན་དུ་བསྒྲུབ་པ་ལས། འདིར་རང་གི་དོན་དུ་
བསྒྲུབ་པ་སྟོན། དེ་ལ་རྒྱ་ཆེ་བའི་དོན་བསྐྱེད་པའི་རིམ་པའི་སྒོ་ནས་རང་དོན་བསྒྲུབ་
པ་དང་། ཟབ་མོའི་དོན་རྫོགས་རིམ་གྱི་སྒོ་ནས་རང་དོན་བསྒྲུབ་པ་ལས། ཟབ་
མོའི་དོན་རྫོགས་རིམ་གྱི་སྒོ་ནས་རང་གི་དོན་བསྒྲུབ་པ་སྟོན། དེ་ལ་བསྒོམ་པ་གཙོ་
བོའི་རྫོགས་རིམ། བཟླས་པ་གཙོ་བའི་རྫོགས་རིམ། སྦྱིན་སྲེག་གཙོ་བོའི་
རྫོགས་རིམ་དང་གསུམ་ལས། འདིར་བཟླས་པ་གཙོ་བོའི་རྫོགས་རིམ་སྟོན། དེ་
ལ་ཆེ་བའི་ཡོན་ཏན་དུ་འདོན་པ་དང་། ཟབ་མོ་གསང་སྔགས་སུ་འདོན་པ་དང་། མི་
རྟོག་པའི་ཡེ་ཤེས་སུ་འདོན་པ་དང་གསུམ་ལས། འདིར་ཟབ་མོ་གསང་སྔགས་སུ་
འདོན་པ་སྟོན། དེ་ལ་རྒྱས་པར་འདོན་པ་དང༌། མདོར་བསྡུས་ཏེ་འདོན་པ་ལས།
འདིར་རྒྱས་པར་འདོན་པ་སྟོན། དེ་ལ་རྒྱུད་རྫོགས་པར་འདོན་པ་དང་། དུམ་བུར་
འདོན་པ་ལས། དང་པོ་རྫོགས་པར་འདོན་པ་སྟོན། དེ་ལ་རིགས་བསྡུས་ཀྱི་རྣལ་
འབྱོར་ལ་གནས་ནས་རྒྱུད་རྫོགས་པར་འདོན་པ་དང་། རིགས་སོ་སོ་བའི་རྣལ་འབྱོར་
ལ་གནས་ནས་རྒྱུད་རྫོགས་པར་འདོན་པ་ལས། དང་པོ་རིགས་བསྡུས་ཀྱི་རྣལ་འབྱོར་
396



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
------
--
-
----
-
ལ་གནས་ནས་རྒྱུད་རྫོགས་པར་འདོན་པ་ནི། གོང་ནས་ཀྱི་འཕྲོ་བླངས་ཏེ་རིགས་
བསྡུས་ཀྱི་རྣལ་འབྱོར་པ་རྟེན་གྱི་གང་ཟག་དེས་བསྲུང་བའི་འཁོར་ལོ་མདོར་
བསྡུས་པ་ནས་རིགས་བསྡུས་ཀྱི་གཞལ་ཡས་ཁང་རིགས་བསྡུས་ཀྱི་གཙོ་བོ་སུམ་
བརྩེགས་པའི་བར་དུ་གང་ལ་གང་འདུལ་ལེའུ་བཞི་པ་བཞིན་དུ་བསྒོམ་སྟེ་རིགས་བསྡུས་
ཀྱི་མཚན་གཞལ་ཡས་ཁང་གི་ནང་དུ་གོ་གོ་གནས་གནས་སུ་བཀོད་ལ་འདོན། དེ་
ནས་གཞལ་ཡས་ཁང་གི་ཕྱི་རོལ་གྱི་ཁོར་ཡུག་དཀར་པོ་ལ་ཏ་ཐཱའི་རིགས་ཀྱི་མཚན་
བཀོད་ལ་འདོན། དེའི་ཕྱི་རོལ་གྱི་ཁོར་ཡུག་སྔོན་པོ་ལ་རྡོ་རྗེ་རིགས་ཀྱི་མཚན་བཀོད་
ལ་འདོན། དེའི་ཕྱི་རོལ་གྱི་ཁོར་ཡུག་དམར་པོ་ལ་པདྨའི་རིགས་ཀྱི་མཚན་བཀོད་ལ་
འདོན། དེའི་ཕྱི་རོལ་གྱི་ཁོར་ཡུག་སེར་པོ་ལ་རིན་པོ་ཆེའི་རིགས་ཀྱི་མཚན་བཀོད་
ལ་འདོན། དེ་ནས་རིགས་བསྡུས་ཀྱི་སུམ་བརྩེགས་པའི་ཐུགས་ཀ་ནས་འཇམ་དཔལ་
ལས་ཀྱི་རིགས་ཀྱི་སྐུ་ཕྲ་མོ་དཔག་ཏུ་མེད་པ་སྤྲོས། ཐུན་མོང་དུ་མཛད་པ་བཅུ་གཉིས་
བྱས། ཁྱད་པར་གྱི་མཛད་པ་གདུལ་བྱ་ལེ་ལོ་ཅན་གྱི་དོན་བྱས་ནས་ལས་ཀྱི་རིགས་
ཀྱི་སྐུ་ཕྲ་མོ་དེ་རྣམས་ཚུར་འདུས་ཏེ་ཕྱི་ཐའི་ཁོར་ཡུག་ལྗང་ཀུ་དེ་ལ་འདུས་པས། འདུས་
པ་ལྔའམ་བཞུ་བ་ལྔ་པ་ལས་ཀྱི་རིགས་ཀྱི་མཚན་སངས་རྒྱས་ཀུན་གྱི་རྟོགས་བྱ་བ་ནས་
397



མཚན་བརྗོད་ཊིཀཱ།
འཇམ་དཔལ་དཔལ་དང་ལྡན་པའི་མཆོག་གི་བར་དུ་ཡི་གེར་གྱུར་པ་དེ་ལ་དམིགས་
ལ་འདོན་ནོ། །ཚར་གཅིག་འདོན་ན་དེས་ཐོན། ཚར་གཉིས་པ་གསུམ་པ་ལ་
སོགས་པ་འདོན་ན་གོང་གི་མཚན་བཀོད་ལ་བཀོད་པ་དེ་རྣམས་ལ་ཚར་གསུམ་མམ།
བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་ལ་སོགས་པ་ཅི་ནུས་སུ་འདོན།
དེ་ལ་སྐྱོ་ན་མཚན་ལ་མཚན་གྱི་བསྟོད་པ་བྱས་ན་དངོས་གྲུབ་ཉིས་འགྱུར་དུ་འབྱུང་ལ་འདུད་
ཉི་ཤུས་བསྟོད་དོ། དེ་ནས་སུམ་བརྩེགས་པའི་ཐུགས་ཀ་ནས་འོད་ཟེར་སྤྲོས་ལ་མཚན་
གྱི་ཡི་གེ་དེ་རྣམས་རྡོ་ཁབ་ལེན་གྱིས་ཁབ་བླངས་པ་བཞིན་དུ་རང་གི་ཐུགས་ཀར་བསྡུ།
ཡང་འོད་ཟེར་སྤྲོས་རྡོ་རྗེ་ཆེན་པོ་ལ་སོགས་པ་ཡང་ཐུགས་ཀར་བསྡུ་སྟེ་སྟོང་པར་
བསྒོམ། དེའི་ངང་ལས་དང་པོའི་བུདྡྷཱར་ལངས་ལ་སྤྱོད་ལམ་ཅི་རིགས་པར་
བྱའོ། །དེ་ནས་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་
པ་འཕྲོ་ཅན་དུ་ལུས་པ་དེ་དེར་རྫོགས་སོ། །རིགས་སོ་སོ་བའི་རྣལ་འབྱོར་ལ་གནས་
ནས་རྒྱུད་རྫོགས་པར་འདོན་ན། ཡང་གོང་གི་འཕྲོ་དེ་བླངས་ཏེ། དང་པོ་རྟེན་གྱི་
གང་ཟག་ཅིག་གིས་བསྲུང་བའི་འཁོར་ལོ་མདོར་བསྡུས་པ་ནས་རིགས་བསྡུས་པའི་གཞལ་
ཡས་ཁང་རིགས་བསྡུས་པའི་སུམ་བརྩེགས་པའི་བར་དུ་གོང་གི་ལེའུ་བཞི་པ་བཞིན་
398



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
བསྒོམ་སྟེ་རིགས་བསྡུས་ཀྱི་མཚན་གཞལ་ཡས་ཁང་གི་ནང་དུ་བཀོད་ལ་འདོན། དེ་
ཐོན་པ་དང་རིགས་བསྡུས་ཀྱི་སུམ་བརྩེགས་པ་དེ་སྟོང་པར་བསྒོམ་སྟེ། དེའི་ཤུལ་དུ་
ཏ་ཐཱའི་གཙོ་བོ་སུམ་བརྩེགས་པ་བསྐྱེད། ཕྱི་རོལ་གྱི་ཁོར་ཡུག་དཀར་པོ་ལ་ཏ་ཐཱའི་
མཚན་བཀོད་ལ་འདོན། དེ་ཐོན་པ་དང་ཏ་ཐཱའི་སུམ་བརྩེགས་པ་སྟོང་པར་བསྒོམ།
དེའི་ཤུལ་དུ་རྡོ་རྗེའི་རིགས་ཀྱི་སུམ་བརྩེགས་པ་བསྐྱེད་ལ་ཕྱི་རོལ་གྱི་ཁོར་ཡུག་སྔོན་པོ་ལ་
རྡོ་རྗེའི་རིགས་ཀྱི་མཚན་བཀོད་ལ་འདོན། དེ་ཐོན་པ་དང་རྡོ་རྗེའི་རིགས་ཀྱི་སུམ་
བརྩེགས་པ་དེ་སྟོང་པར་བསྒོམ། དེའི་ཤུལ་དུ་པདྨའི་རིགས་ཀྱི་སུམ་བརྩེགས་པ་
སྐད་ཅིག་གིས་བསྐྱེད་དེ། ཕྱི་རོལ་གྱི་ཁོར་ཡུག་དམར་པོ་ལ་པདྨའི་རིགས་ཀྱི་མཚན་
བཀོད་ལ་འདོན། དེ་ཐོན་པ་དང་པདྨའི་རིགས་ཀྱི་སུམ་བརྩེགས་པ་སྟོང་པར་བསྒོམ་
སྟེ། ཤུལ་དུ་རིན་པོ་ཆེའི་རིགས་ཀྱི་སུམ་བརྩེགས་པ་བསྐྱེད་དེ་ཕྱི་རོལ་གྱི་ཁོར་ཡུག་
སེར་པོ་ལ་རིན་པོ་ཆེའི་རིགས་ཀྱི་མཚན་བཀོད་ལ་འདོན། དེ་ཐོན་པ་དང་རིན་པོ་ཆེའི་
རིགས་ཀྱི་སུམ་བརྩེགས་པ་དེ་སྟོང་པ་ཉིད་དུ་བསྒོམ་སྟེ། དེའི་ཤུལ་དུ་སྐད་ཅིག་
གིས། ལས་ཀྱི་རིགས་ཀྱི་སུམ་བརྩེགས་པ་བསྐྱེད་དེ། དེའི་ཐུགས་ཀ་ནས་ལས་
ཀྱི་རིགས་ཀྱི་སྐུ་ཕྲ་མོ་དཔག་ཏུ་མེད་པ་སྤྲོས་ཐུན་མོང་མཛད་པ་བཅུ་གཉིས་བྱས། ཁྱད་
399



མཚན་བརྗོད་ཊཱིཀ།
པར་དུ་གདུལ་བྱ་ལེ་ལོ་ཅན་གྱི་དོན་བྱས་ཚུར་འདུས་པས་ཕྱི་རོལ་གྱི་ཁོར་ཡུག་ལྗང་ཀུ་དེ་
ལ་འདུས་པས། འདུས་པ་ལྔའམ་ཞུ་བ་ལྔ་ལས་ལས་ཀྱི་རིགས་ཀྱི་མཚན་དུ་གྱུར་
པ་ལ་དམིགས་ལ་འདོན། དེ་ཐོན་པ་དང་ལས་ཀྱི་སུམ་བརྩེགས་པ་དེ་སྟོང་པ་ཉིད་
དུ་བསྒོམ་སྟེ་དེའི་ཤུལ་དུ་བྱང་སེམས་རྡོ་རྗེའི་སུམ་བརྩེགས་པ་སྐད་ཅིག་གིས་བསྐྱེད་
དེ་གོང་གི་རིགས་བསྡུས་ཀྱི་མཚན་དེ་རྣམས་བྱང་སེམས་རྡོ་རྗེའི་མཚན་དུ་དམིགས་
ལ་འདོན། ཚར་གཅིག་འདོན་ན་དེས་ཐོན། ཚར་གཉིས་པ་གསུམ་པ་ལ་སོགས་
པ་འདོན་ན་སྐུ་བསྐྱེད་བཞུ་བྱས་ལ་འདོན་ཏེ། ཚར་གསུམ་མམ། བདུན་ནམ།
ཉི་ཤུ་རྩ་གཅིག་གམ། བརྒྱ་རྩ་བརྒྱད་ལ་སོགས་པ་ཅི་ནུས་སུ་འདོན། དེ་ལ་སྐྱོ་
ན་འདུད་ཉི་ཤུས་མཚན་གྱི་ཡི་གེ་དེ་རྣམས་ལ་བསྟོད། དེ་ནས་བྱང་སེམས་རྡོ་རྗེའི་
སུམ་བརྩེགས་པའི་ཐུགས་ཀ་ནས་འོད་སྤྲོས་ཏེ་མཚན་གྱི་ཡི་གེ་དེ་རྣམས་རྡོ་ཁབ་ལེན་
གྱིས་ཁབ་བླངས་པ་བཞིན་དུ་ཐུགས་ཀར་བསྡུ། ཡང་འོད་སྤྲོས་ཏེ་རྡོ་རྗེ་ཆེན་པོ་ལ་
སོགས་པ་ཡང་ཐུགས་ཀར་བསྡུ། སྟོང་པར་བསྒོམ། དེའི་ངང་ལས་དང་པོའི་
བུདྡྷཱར་ལངས་ལ་སྤྱོད་ལམ་བྱ། དེས་ནི་རིགས་སོ་སོ་བའི་རྣལ་འབྱོར་ལ་གནས་
ནས་རྒྱུད་རྫོགས་པར་འདོན་པ་ཡིན་ཏེ། གོང་གི་ཕྲོ་ཅན་དེ་ཡང་དེས་རྫོགས་པ་ཡིན་
400



བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་བསྟོད་པའི་ལེའུ།
N
ནོ། །རྒྱུད་འདི་དུམ་བུར་འདོན་ན་རྟེན་གི་གང་ཟག་ཅིག་གིས་བསྲུང་བའི་འཁོར་ལོ་
མདོར་བསྡུས་པ་ནས་ལས་ཀྱི་རིགས་ཀྱི་སུམ་བརྩེགས་པའི་བར་དུ་གོང་ལེའུ་བཞི་པ་
བཞིན་དུ་བསྒོམ་སྟེ། དེའི་ཐུགས་ཀ་ནས་ལས་ཀྱི་རིགས་ཀྱི་སྐུ་ཕྲ་མོ་དཔག་ཏུ་མེད་
པ་སྤྲོས་ཐུན་མོང་གི་མཛད་པ་བཅུ་གཉིས་བྱས། ཁྱད་པར་དུ་ལེ་ལོ་ཅན་གྱི་དོན་བྱས་
ཚུར་འདུས་པ་ལས་བྱེ་མ་ལུང་པས་ལྷ་དང་མཚན་དུ་ངོ་སྦྱོར་བར་འདོད། དགེ་བཤེས་
སྤུ་རངས་པས་ནི་རིགས་ཆུང་ལྔར་འདོད་དེ། དབུས་སུ་ལས་ཀྱི་རིགས་ཀྱི་ཏ་ཐཱའི་
མཚན། ཤར་དུ་ལས་ཀྱི་རིགས་ཀྱི་རྡོ་རྗེ་རིགས་ཀྱི་མཚན། ལྷོར་ལས་ཀྱི་རིན་པོ་
ཆེའི་རིགས་ཀྱི་མཚན། ནུབ་ཏུ་ལས་ཀྱི་པདྨའི་རིགས་ཀྱི་མཚན། བྱང་དུ་ལས་
ཀྱི་རིགས་ཀྱི་མཚན་བཀོད་དེ། དེ་ལྟར་ཚན་པ་ལྔར་བཀོད་དེ་འགྲེལ་པ་ན་དེ་ལྟར་
ཡོད་དོ། །དེ་ལྟར་མཚན་ཚན་པ་ལྔ་པོ་དེ་ལ་དམིགས་ལ། དེ་ལ་ཚར་གསུམ་
མམ། བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་ལ་སོགས་པ་ཅི་
ནུས་སུ་འདོན། དེ་ལ་སྐྱོ་ན་མཚན་ལ་མཚན་གྱི་བསྟོད་པ་བྱས་ན་དངོས་གྲུབ་ཉིས་
མྱུར་དུ་འབྱུང་བས་འདུད་ཉི་ཤུས་བསྟོད། དེ་ནས་ཐུགས་ཀ་ནས་འོད་སྤྲོས་ཏེ། མཚན་
དེ་རྣམས་ཚུར་ཐུགས་ཀར་བསྡུ། ཡང་འོད་སྤྲོས་ཏེ། རྡོ་རྗེ་ཆེན་པོ་ལ་
401



མཚན་བརྗོད་ཊིཀ།
སོགས་པ་ཡང་ཐུགས་ཀར་བསྡུས་ཏེ་སྟོང་པར་བསྒོམ། དེའི་ངང་ལས་དང་པོའི་
བུདྡྷཱར་ལངས་ལ་སྤྱོད་ལམ་ཅིག་རིགས་བྱའོ། །དེ་རྣམས་ཀྱིས་ནི་རྒྱུད་རྒྱས་པ་ཡིན་
ལ། ཤེས་རབ་ཀྱི་ཕ་རོལ་ཏུ་ཕྱིན་པའི་དབང་དུ་བྱས་ན་འབུམ་གྱི་དོད་རྫོགས་པ་ཡིན་
ནོ། །འཕགས་པ་འཇམ་དཔལ་གྱི་ཊིཀ་ལས། བྱ་བ་ནན་ཏན་གྱི་ཡེ་ཤེས་ཀྱི་སྒོ་
ནས་དོན་ཡོད་གྲུབ་པ་ལ་བསྟོད་པའི་ལེའུ་སྟེ་བཅུ་པའོ།། །།
402



ཡེ་ཤེས་ལྔའི་སྒོ་ནས་རིགས་ལྔ་ལ་བསྟོད་པའི་ལེའུ།
--
༔
----
ལེའུ་བཅུ་གཅིག་པ་བཤད་པ་ལ། དགོས་པའི་དོན་ནི་གང་ཟག་བསྡུས་པ་
ལ་དགའ་བ་ཞིག་གིས་རང་གི་དོན་དང་གཞན་གྱི་དོན་མ་ལུས་པ་བསྒྲུབ་པའོ། །
མན་ངག་གི་དོན་ལ་འདུད་ཉི་ཤུ་པོ་འདི་ལ་ཆེ་བའི་ཡོན་ཏན་དུ་འདོན་པ་དང་། ཟབ་
མོ་གསང་སྔགས་སུ་འདོན་པ་དང་། མི་རྟོག་པའི་ཡེ་ཤེས་སུ་འདོན་པ་དང་གསུམ་
མོ། །དེ་ལ་ཆེ་བའི་ཡོན་ཏན་དུ་འདོན་པ་ནི། བསྲུང་བའི་འཁོར་ལོ་མདོར་བསྡུས་
བྱ། དེ་ནས་ཡེ་ཤེས་སེམས་དཔའ་ལ་བུདྡྷ་དང་བྱང་ཆུབ་སེམས་དཔས་བསྐོར་བ་
ཞིག་སྤྱན་དྲངས་ལ། དེ་ལ་ཕྱག་དང༌། པུ་ཛཱ་དང་། སྡིག་པ་བཤགས་པ་
དང་། ཡི་རང་བ་དང་། དགེ་བ་བསྔོ་བ་དང་། ལམ་བསྟེན་པ་དང་། སེམས་
བསྐྱེད་པའོ། །དེ་ནས་སེམས་བསྐྱེད་སྔོན་དུ་འགྲོ་བས་སྡོམ་པ་གཟུང་། །
དེ་ནས་བདག་དང་དངོས་པོ་ཐམས་ཅད་སྐད་ཅིག་གིས་སྟོང་ཉིད་དུ་བསྒོམ་
པ་ནི། ཡེ་ཤེས་ཀྱི་ཚོགས་མདོར་བསྡུས་སུ་བསགས་པའོ། །དེའི་ངང་ལས་ཆོ་ག་
གསུམ་ལས་ཡེ་ཤེས་སེམས་དཔར་བསྐྱེད། ཐུགས་ཀ་ནས་འོད་འཕྲོས་ཕྱོགས་
བཅུའི་ཏ་ཐཱ་ལ་ཕོག ཐུགས་གཉིས་མེད་བཅུད་འདུས་པ་ལ་ཏ་ཐཱ་ཐམས་ཅད་ཐུགས་
ཀྱི་ཉ་ར་ལ་བྱིན་པར་བསམ། ཡེ་ཤེས་སེམས་དཔའི་ཐུགས་ཀ་ནས་དང་པོའི་བུདྡྷ་
403



མཚན་བརྗོད་ཊིཀ།
གཅིག་ཆད་པར་བསམ་ལ། ཡེ་ཤེས་སེམས་དཔའ་དེ་ལ་ཕྱོགས་བཅུའི་ཏ་ཐཱ་ཐམས་
ཅད་ཀྱིས་སྟེང་ཕྱོགས་ནས་དབང་བསྐུར་ཞིང་སྟེང་ཕྱོགས་ནས་ཡེ་ཤེས་ཀྱི་ཆུ་རྒྱུན་སྤྱི་
བོ་ན་མར་བླུགས་པར་བསམ་བཞིན་བཀྲ་ཤིས་ཀྱི་ཚིག མཆོག་སྦྱིན་རྡོ་རྗེ་ལ་
སོགས་པ་ཡང་བརྗོད་ཅིང་དབང་བསྐུར་བར་བསམ་མོ། །ཐུན་མཚམས་སུ་ལྡང་
བར་འདོད་ན་ཡེ་ཤེས་སེམས་དཔའ་དེ་དང་པོའི་བུདྡྷའི་ཐུགས་ཀར་བསྡུས་པས་
ཕྱོགས་བཅུའི་ཏ་ཐཱ་ཐམས་ཅད་ཐུགས་ཀྱི་ཉ་ར་བྱར་མེད་པར་རང་བཞིན་གནས་སུ་
གཤེགས་སོ། །ཡང་ཐུན་ལ་འཇུག་ན་ཡེ་ཤེས་སེམས་དཔའ་ཕྱིར་བྱུང་བས།
ཏ་ཐཱ་ཐམས་ཅད་ཐུགས་ཀྱི་ཉ་ར་ལ་ཡང་བྱིན་པར་བསམ་མོ། །དེ་ལ་ནི་བླ་མས་
ཆེ་བའི་ཡོན་ཏན་དུ་བཏགས་པའོ། །འདུད་ཉི་ཤུ་པོ་འདི་ཟབ་མོ་གསང་སྔགས་
སུ་འདོན་ན་བསྲུང་བ་མདོར་བསྡུས་བྱ། ཚོགས་བསག བདུན་རྣམ་དག་བྱ།
སེམས་བསྐྱེད་སྔོན་དུ་འགྲོ་བས་སྡོམ་པ་གཟུང་། སྟོང་པར་བསྒོམ། དེའི་ངང་
ལས་ཧཱུྃ་ལས་གཞལ་ཡས་ཁང་རྐྱང་པ་ཞིག་བསྒོམ། དེའི་ཕྱོགས་བཞི་དབུས་དང་
ལྔར་ཟླ་བའི་ད་ལ་ལྔ་བསམ་པའི་དབུས་ཀྱི་ཟླ་བ་ལ་ཆོ་ག་གསུམ་གྱིས་ཡེ་ཤེས་སེམས་
དཔའ་ཞལ་དྲུག་པ་ཞིག་བསྒོམ། དེའི་ཐུགས་ཀའི་ཨ་ལས་འོད་འཕྲོས་ཏེ་དེ་ཡང་
404



ཡེ་ཤེས་ལྔའི་སྒོ་ནས་རིགས་ལྔ་ལ་བསྟོད་པའི་ལེའུ།
སྐུར་སྤྲོས། ལས་གཉིས་བྱས་སླར་འདུས་པས་ཟླ་བའི་ད་ལ་ལྔའི་སྟེང་དུ་འདུས་པ་
ལྔའམ་ཞུ་བ་ལྔ་པ་ལས་ཤར་ཕྱོགས་ཀྱི་ཟླ་བ་ལ་མཆོག་སྦྱིན་རྡོ་རྗེའི་ཚིགས་བཞི་སྔོན་པོ།
དབུས་ཀྱི་ཟླ་བ་ལ་སངས་རྒྱས་ཆགས་པའི་ཚིགས་བཞི་དཀར་པོ། ནུབ་ཕྱོགས་ཀྱི་
ཟླ་བ་ལ་སངས་རྒྱས་འཛུམ་པ་ལ་སོགས་པའི་ཚིགས་བཞི་དམར་པོ། ལྷོ་ཕྱོགས་ཀྱི་
ཟླ་བ་ལ་མེད་པ་ལས་བྱུང་ལ་སོགས་པའི་ཚིགས་བཞི་སེར་པོ། བྱང་ཕྱོགས་ཀྱི་ཟླ་
བ་ལ་སྒྱུ་འཕྲུལ་དྲ་བ་ལ་སོགས་པ་ཚིགས་བཞི་ལྗང་ཀུའོ། །དེ་ལྟར་མཚན་ཚན་པ་
ལྔ་པོ་ལ་དམིགས་ལ་འདོན། དེ་ནས་ཐུན་ཐ་མ་ལ་མཚན་རྣམས་ཚུར་བསྡུས།
གཞལ་ཡས་ཁང་ཚུར་བསྡུས་ཏེ་སྟོང་པར་བསྒོམ། དེའི་ངང་ལས་རྡོ་རྗེ་རྣོན་པོ་ཞལ་
ལྔ་པར་བསམས་ལ་སྤྱོད་ལམ་ཅི་རིགས་པར་བྱའོ། །འདུད་ཉི་ཤུ་པོ་འདི་མི་རྟོག་པའི་
ཡེ་ཤེས་སུ་འདོན་ན་བདག་ཉིད་དང་པོའི་བུདྡྷར་བསྒོམས་པའི་ལྟེ་བའི་གནས་སུ་ཆོས་
འབྱུང་དམར་པོ་ཞིག་བསྒོམ། དེའི་ནང་དུ་ལས་ཀྱི་རིགས་ཀྱི་འདུད་རྣམས་འཁོར་
བར་བསྒོམ། ཆོས་འབྱུང་གི་དཀྱིལ་འཁོར་ན་ཡི་གེ་ཨ། སྙིང་ཀ་ན་ཨཱ་རིང་པོའི་
མཐའ་མ་རྡོ་རྗེའི་རིགས་ཀྱི་འདུད་རྣམས། མགྲིན་པ་ན་ཆོས་འབྱུང་གྱི་དཀྱིལ་ན་ཨ་
ལ་པདྨའི་རིགས་ཀྱི་འདུད་རྣམས་ཀྱིས་བསྐོར་རོ། །དཔྲལ་བ་ན་རིན་པོ་ཆེའི་རིགས་
405



མཚན་བརྗོད་ཊིཀ།
ཀྱི་འདུད་ཚོའི་དཀྱིལ་ན་ཨ་ཐུང་དུ། སྤྱི་བོའི་གཙུག་ན་ཏ་ཐཱའི་རིགས་ཀྱི་འདུད་རྣམས་
དཀྱིལ་ན་མཿ ཚེག་དྲག་ཅན། དེ་རྣམས་ལ་དམིགས་ལ་འདོན་པས་མི་རྟོག་པ་རང་
ཤུགས་སུ་སྐྱེའོ། །ཐུན་མཚམས་སུ་ལྡང་ན་དེ་ཀུན་མི་དམིགས་པར་བསམ་ལ་ལྡང་
བར་བྱའོ། །དེ་ཤིན་ཏུ་མྱུར་བར་མི་རྟོག་པ་སྐྱེ་བའི་ཐབས་སོ། །བསྡུས་པའི་དོན་
ནི་རྡོ་རྗེའི་རིགས་ཀྱི་འདུད་ལ་སོགས་པ་ལྔའོ། །
ཚིག་གི་དོན་ནི། མཆོག་ནི་སངས་རྒྱས་དང་བྱང་ཆུབ་སེམས་དཔའོ། །སྦྱིན་
ནི་བུདྡྷ་དང་བོ་དྷི་སྭ་ཏའི་དེ་ཁོ་ན་ཉིད་སྟེར་བའོ། །རྡོ་རྗེ་ནི་མི་ཕྱེད་པའི་དོན་གྱིས་
སོ། །མཆོག་ཏུ་གྱུར་པ་ནི་ཁྱོད་ཡིན་པས་འདུད་དོ་བསྟོད་དོ་ཞེས་བྱའོ། །ཡང་
དག་པའི་མཐར་གྱུར་པ་ནི་མེ་ལོང་ལྟ་བུའི་ཡེ་ཤེས་ཀྱི་དེ་བཞིན་ཉིད་མི་འགྱུར་བ་དེ་ཁྱོད་
(ལ)་ཡིན་པས་འདུད་དོ། །བསྟོད་དོ་ཞེས་སོ། །སྟོང་པ་ཉིད་ལས་བྱུང་ཞིང་
སྐྱེས་པས་ན་ཁྱོད་ལ་འདུད་དོ་བསྟོད་དོ། །སངས་རྒྱས་ཀྱང་ཡིན་ལ། བྱང་
ཆུབ་ཀྱང་ཡིན་པས་ཁྱོད་ལ་འདུད་དོ་ཞེས་བྱ་སྟེ། ཉན་རང་ལས་ཁྱད་པར་དུ་གྱུར་
བས་སོ། །དེས་ནི་གོང་གི་རྒྱུད་རྒྱས་པའི་རྡོ་རྗེ་འཇིག་བྱེད་འཇིགས་པར་བྱེད་པ་
ནས་སྒྲ་དང་ལྡན་པ་རྣམ་ཀྱི་མཆོག་གི་བར་དུ་བཀླག་པ་དང་བསྒོམ་པ་ལ་ཡོན་ཏན་ཇི་
406



ཡེ་ཤེས་ལྔའི་སྒོ་ནས་རིགས་ལྔ་ལ་བསྟོད་པའི་ལེའུ།
---
-་་་
་
་་་་་་་་་
་ ་་་་་
L
ཙམ་ཡོད་པ་ཞིག་འདི་རྣམས་ལའང་ཡོད། གོང་གི་དེ་རྣམས་མན་ངག་ཇི་ཙམ་ཡོད་
པ་ཞིག་འདི་རྣམས་ལའང་ཡོད་པའོ། །དེས་ནི་རྡོ་རྗེ་རིགས་ཀྱི་འདུད་དོ། །
ད་ནི་ཏ་ཐཱའི་རིགས་ཀྱི་འདུད་ནི། སངས་རྒྱས་ཀྱང་ཡིན་ལ་ཆགས་པ་
ཡང་ཡིན་ཏེ། ཤེས་རབ་ཀྱིས་ཆོས་ཉིད་ལ་ཆགས་པ། སྙིང་རྗེས་སེམས་ཅན་ལ་
ཆགས་པ་ཡང་ཁྱོད་ཡིན་པ་()་འདུད་དོ་བསྟོད་དོ་ཞེས་སོ། །སངས་རྒྱས་ཀྱང་
ཡིན་ལ་འདོད་པ་ཡང་ཡིན་ཏེ། སངས་རྒྱས་དེས་སེམས་ཅན་རྣམས་འདོན་པར་
འདོད་པ་ཡང་ཁྱོད་ཡིན་པ་(ལ)་ཕྱག་འཚལ་ཞིང་འདུད་པའོ། །སངས་རྒྱས་ནི་
སྒྲིབ་པ་སྤངས་ཤིང་ཡེ་ཤེས་རྒྱས་པའོ། །དགྱེས་པ་ནི་དེ་ཁོ་ན་ཉིད་ཀྱི་དོན་ལ་དགྱེས་
པའོ། །དེ་ཁྱོད་ཡིན་པ་(མ)་འདུད་དོ་ཞེས་སོ། །སངས་རྒྱས་རོལ་པ་ནི་རྣམ་
པར་འཕྲུལ་བ་དུ་མ་སྟོན་པ་ཁྱོད་ཡིན་པ་()་ཕྱག་འཚལ་ཞིང་འདུད་དོ། །དེ་རྣམས་
ནི་སངས་རྒྱས་རྣམ་པར་སྣང་མཛད་ཆེ་ནས་རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་
བཀླག་པ་དང་བསྒོམ་པ་ལ་ཡོན་ཏན་ཇི་ཙམ་ཡོད་པ་ཞིག་འདི་རྣམས་ལའང་ཡོད།
གོང་གི་དེ་རྣམས་ལ་མན་ངག་ཇི་ཙམ་ཡོད་པ་ཞིག་འདི་རྣམས་ལའང་ཡོད་ཅེས་སོ། །
ད་ནི་པདྨའི་རིགས་ཀྱི་འདུད་ནི། སངས་རྒྱས་འཛུམ་པ་ནི་ཆོས་ཉིད་
407



མཚན་བརྗོད་ཊིཀ།
----
-- ་
་
་ -----
--
-
------
-
------་་
---
ཟབ་མོའི་དོན་ཐུགས་སུ་ཆུད་པས་ཞལ་གྱི་པདྨ་ཁ་ཕྱེ་བ་ཡང་ཁྱོད་ཡིན་པས་ཁྱོད་ལ་
འདུད་དོ། །སངས་རྒྱས་བཞད་པ་ནི་བྱང་ཆུབ་སེམས་དཔའ་ལ་རྨད་དུ་བྱུང་བའི་
ཆོས་སྟོན་པའི་བརྡར་ཞལ་བཞད་ཅིང་འཛུམ་པ་ལས་འོད་ཟེར་རིང་ཞིང་ཡངས་པ་སྤྲོ་བ་
ཡང་ཡིན་པས་(ཁྱོད་ལ)་ཕྱག་འཚལ་ཞིང་འདུད་དོ་བསྟོད་དོ་ཞེས་སོ། །བུ་དྡྷའི་
གསུང་(ཉིད)ཀྱི་ཆོས་གསུང་བས་འདུལ་བ་ཡང་ཁྱོད་ཡིན་པ་()་འདུད་དོ། །ཡང་
ན་ཁྲོ་བའི་གསུང་དང་། གསལ་བ་དང་། རྡོ་རྗེའི་གསུང་དང་། ཕྲ་བའི་གསུང་
གི་བྱེ་བྲག་གི་སྒོ་ནས་ཆོས་གསུང་བ་ནི་ཁྱོད་ཡིན་པས་འདུད་དོ་བསྟོད་དོ་ཞེས་སོ། །
སངས་རྒྱས་ཐུགས་ལ་ནི་དུས་གསུམ་གྱི་བུདྡྷ་ཐམས་ཅད་ཀྱི་ངོ་བོར་བཞུགས་པས་
སོ། །ཡང་ན་སངས་རྒྱས་ཐུགས་ནི་རྡོ་རྗེ་དང་། རིན་པོ་ཆེ་དང༌། པདྨ་དང་།
རྒྱ་གྲམ་དང་། ཐུགས་མཚན་པར་སྟོན་པ་ཡང་ཁྱོད་ཡིན་པ་ལ་ཕྱག་འཚལ་ཞེས་
འདུད་དོ། །དེ་རྣམས་ཀྱིས་ནི་ཡང་དག་བདག་མེད་དེ་བཞིན་ཉིད་ནས་ཡེ་ཤེས་མེ་
ལྕེ་འོད་འབར་གསལ་གྱི་བར་དུ་བཀླག་པ་དང་བསྒོམ་པ་ལ་ཡོན་ཏན་ཇི་ཙམ་ཡོད་པ་
ཞིག་འདི་རྣམས་ལ་ཡང་ཡོད། གོང་གི་དེ་རྣམས་ལ་མན་ངག་ཇི་ཙམ་ཡོད་པ་ཞིག་
འདི་རྣམས་ལའང་ཡོད་ཅེས་པའོ། །
408



ཡེ་ཤེས་ལྔའི་སྒོ་ནས་རིགས་ལྔ་ལ་བསྟོད་པའི་ལེའུ།
ད་ནི་རིན་པོ་ཆེའི་རིགས་ཀྱི་འདུད་ནི། མེད་པ་ལས་བྱུང་ནི་མཉམ་རྒྱུ་
གསུམ་མཉམ་པ་གཅིག་ཏུ་རོ་གཅིག་པ་མཉམ་པ་ཉིད་ཀྱི་ཡེ་ཤེས་ལས་བྱུང་བ་ཡང་
ཁྱོད་ཡིན་པས་(ལ)་འདུད་དོ། །སངས་རྒྱས་འབྱུང་བ་ནི་དུས་གསུམ་གྱི་སངས་
རྒྱས་ཐམས་ཅད་བཀྱེ་བའམ་བྱུང་ས་མཉམ་པ་ཉིད་ཀྱི་ཡེས་ཤེས་ཡིན་པས་སོ། །དེ་
ཡང་ཁྱོད་ཡིན་པས་(མ)་འདུད་དོ། །ཆོས་ཐམས་ཅད་ཅི་ཡང་མི་གནས་པས་
ནམ་མཁའ་ལྟ་བུའི་ཆོས་ཉིད་ལས་བྱུང་བ་ཡང་ཁྱོད་ཡིན་པས་(ལ)་འདུད་དོ་བསྟོད་
དོ། །གཉིས་སུ་མེད་པའི་ཡེ་ཤེས་ལས་བྱུང་(ཁྱོད་ལ)་ཡང་འདུད་དོ་བསྟོད་དོ་
ཞེས་སོ། །དེ་རྣམས་ཀྱིས་ནི་ཡ་གི་འདོད་པའི་དོན་གྲུབ་དམ་པ་སྟེ་ནས། ནོར་
བུ་རིན་ཆེན་ཏོག་གི་བར་དུ་བཀླག་པ་དང་བསྒོམ་པ་ལ་ཡོན་ཏན་ཇི་ཙམ་ཞིག་ཡོད་པ་
འདི་རྣམས་ལ་ཡང་ཡོད། གོང་གི་དེ་རྣམས་ལ་མན་ངག་ཇི་ཙམ་ཞིག་ཡོད་པ་ཞིག་
འདི་རྣམས་ལའང་ཡོད་ཅེས་སོ། །
ད་ནི་ལས་ཀྱི་རིགས་ཀྱི་འདུད་སྟོན་ཏེ། སྒྱུ་འཕྲུལ་ནི་བྱ་བ་ནན་ཏན་ལས་
གྲུབ་པའི་སངས་རྒྱས་དོན་ཡོད་གྲུབ་པ་དེས་མེད་བཞིན་དུ་ཕྱོགས་བཅུར་སྤྲུལ་ནས་མུ་
ཛཱ་སྤྲིན་ཕུང་ཙམ་དུ་སྤྲུལ་བའོ། །དྲ་བ་ནི་པུ་ཛྭ་ལ་འཁོར་གསུམ་མི་དམིགས་པས་
409
——
—



མཚན་བརྗོད་ཊིཀ།
----
རྒྱས་ཐེབས་པའོ། །དེས་འདུལ་བ་ལ་དེ་སྟོན་པ་ཡང་ཁྱོད་ལ་འདུད་དོ་བསྟོད་དོ་
ཞེས་སོ། །སངས་རྒྱས་རོལ་སྟོན་ནི་བྱ་བ་ནན་ཏན་གྱི་སྤྲུལ་སྐུ་དེ་ཡང་རྒྱན་དང་
ཆ་ལུགས་ཀྱི་ཉམས་སྣ་ཚོགས་པར་སྤྲུལ་པ་ཡང་ཁྱོད་ཡིན་པས་(ལ)་འདུད་དོ་
བསྟོད་དོ་ཞེས་སོ། །ཐམས་ཅད་ནི་འཇིག་རྟེན་པའི་སྐུར་ཡང་སྟོན་པའོ། །ཐམས་
ཅད་འཇིག་རྟེན་ལས་འདས་པའི་ཉན་རང་དང་བྱང་ཆུབ་སེམས་དཔའ་དང་། སངས་
རྒྱས་ཞི་བ་དང་ཁྲོ་བོ་ཐམས་ཅད་དུ་སྤྲུལ་བ་ཡང་ཁྱོད་ཡིན་པས་(ལ)་འདུད་དོ་བསྟོད་
དོ་ཞེས་པའོ། །དེ་ལྟ་བུའི་སྤྲུལ་སྐུ་དེ་སུའི་ཡིན་ཞེ་ན། ཡེས་ཤེས་ཀྱི་སྐུ་ཉིད་དེ།
འཇམ་དཔལ་ཡེ་ཤེས་སེམས་དཔའི་སྤྲུལ་སྐུ་ཉིད་ཡིན་པས་ཁྱོད་ལ་འདུད་དོ་བསྟོད་
དོ་ཞེས་བྱའོ། །དེས་ནི་ཡ་གི་སངས་རྒྱས་ཀུན་གྱི་རྟོགས་བྱ་བ་ནས། འཇམ་
དཔལ་དཔལ་དང་ལྡན་པའི་མཆོག་གི་བར་དུ་བཀླག་པ་དང་བསྒོམ་པ་ལ་ཡོན་ཏན་ཇི་
ཙམ་ཞིག་ཡོད་པ་ཞིག་འདི་རྣམས་ལའང་ཡོད། །གོང་གི་དེ་རྣམས་ལ་མན་ངག་ཇི་
ཙམ་ཡོད་པ་ཞིག་འདི་རྣམས་ལའང་ཡོད་ཅེས་པའོ། །འབྲུ་གནོན་དེ་ཐམས་ཅད་ནི་
ཆེ་བའི་ཡོན་ཏན་དུ་བསྟོད་པར་འགྲོའོ། །འཕགས་པ་འཇམ་དཔལ་གྱི་ཊིཀ་ལས།
ཡེ་ཤེས་ལྔ་ཡི་སྒོ་ནས་རིགས་ལྔ་ལ་བསྟོད་པའི་ལེའུ་སྟེ་བཅུ་གཅིག་པའོ།། །།
410



ཡོན་ཏན་གྱི་ལེའུ།
ལེའུ་བཅུ་གཉིས་པ་འདི་ལ་དགོས་པའི་དོན་ནི་དད་པ་དང་ལྡན་པ་རྣམས་འཇུག་
པར་བྱེད་པའོ། །མན་ངག་གི་དོན་ནི་རྒྱུད་བཀླག་པ་དང་བསྒོམ་པ་ལས་ཡོན་ཏན་
འདི་འབྱུང་ཞེས་པ་འདི་ཉིད་དོ། །ཚིག་གི་དོན་མཚན་དུ་གསལ་ལོ། །བསྡུས་
པའི་དོན་ལ་དྲུག་ལས་ལག་ན་རྡོ་རྗེ་འཆང་འདི་ནི་ཞེས་པ་ནས། བྱིན་གྱིས་བརླབས་
སོ་ཞེས་པའི་བར་གྱིས་ནི་འཁོར་ལོ་དང་པོའི་ཡོན་ཏན་ནོ། །ལག་ན་རྡོ་རྗེ་འཆང་གཞན་
ཡང་ཞེས་པ་ནས། ཡོངས་སུ་རྫོགས་པར་བྱེད་པའོ་ཞེས་པའི་བར་གྱིས་འཁོར་ལོ་
གཉིས་པའི་ཡོན་ཏན་ནོ། །ལག་ན་རྡོ་རྗེ་འཆང་ཞེས་པ་ནས། བརྗོད་དུ་མེད་པའི་
རང་བཞིན་ཉིད་དོ་ཞེས་པའི་བར་གྱིས་འཁོར་ལོ་གསུམ་པའི་ཡོན་ཏན་ནོ། །ལག་ན་
རྡོ་རྗེ་ཞེས་པ་ནས་། ཚེ་བུར་བ་ཡང་བྱེད་དོ་ཞེས་པའི་བར་གྱིས་འཁོར་ལོ་བཞི་པའི་
ཡོན་ཏན་ནོ། །ལག་ན་རྡོ་རྗེ་འཆང་ཞེས་པ་ནས། གཞན་དག་དང་ལྡན་པར་
འགྱུར་རོ་ཞེས་པའི་བར་གྱིས་འཁོལ་ལོ་ལྔ་པའི་ཡོན་ཏན་ཏེ། འདོད་པའི་དོན་གྲུབ་
དམ་པ་སྟེ་ནས། ནོར་བུ་ཆེན་པོ་རིན་ཆེན་ཏོག་གི་བར་དུ་བཀླག་པ་དང་བསྒོམ་པའི་
ཡོན་ཏན་ནོ། །དེ་སྐད་བླ་མས་གསུངས། འགྲེལ་པ་ནས་རིན་ཆེན་འབྱུང་ལྡན་
དང་དོན་ཡོད་གྲུབ་པ་གཉིས་ཡོན་ཏན་འཕྲིན་ལས་མཉམ་པའི་སྒོ་ནས་དེ་གཉིས་ཡོན་ཏན་
411



མཚན་བརྗོད་ཊིཀ།
གཅིག་ཏུ་བྱས་ཏེ་གཉིས་ཀ་འཁོར་ལོ་ལྔ་པོའི་ཡོན་ཏན་དུ་བརྩི་བའོ། །གདམས་ངག་
གིས་ནི་ལག་ན་རྡོ་རྗེ་འཆང་དོན་དམ་པའི་མིང་ཡང་དག་པར་བརྗོད་པ་འདི་ཞེས་པ་ནས་
ཆོས་ཀྱི་རྒྱལ་པོར་འགྱུར་རོ། །ཞེས་པའི་བར་གྱིས་ནི་འཁོར་ལོ་དྲུག་པའི་ཡོན་ཏན་
ཡིན་གསུང་ངོ༌། །འཕགས་པ་འཇམ་དཔལ་གྱི་ཊིཀ་ལས། ཡོན་ཏན་གྱི་ལེའུ་སྟེ་
བཅུ་གཉིས་པའོ།། །།
412



སྔགས་ཀྱི་ལེའུ།
ནས་ཁའམ་
ལོ
ས•。
་
ལེའུ་བཅུ་གསུམ་པ་ལ་དགོས་པའི་དོན་ནི། གང་ཟག་ཤིན་ཏུ་བསྡུས་པ་
ལ་དགའ་བའི་རྟེན་གྱི་གང་ཟག་ཅིག་གིས་རང་གི་དོན་དང་གཞན་གྱི་དོན་མ་ལུས་པར་
བསྒྲུབ་ཏུ་འཇུག་པའོ། །བསྡུས་པའི་དོན་ལ་གསུམ་ལས་དང་པོ་བརྗོད་བྱ་རྩ་བའི་
སྔགས་སྟོན། དེའི་ཚིག་དོན་ནི། ལོ་ནི་བཀྲ་ཤིས་པའམ་དམ་བཅས་
པའོ། །སརྦ་དྡྷ་ནི་ཆོས་ཐམས་ཅད་དེ། རྒྱ་ཆེ་བ་དང་ཕུང་པོ་དང་ཁམས་དང་
སྐྱེ་མཆེད་ལ་སོགས་པའོ། །ཟབ་པ་དོན་དམ་དུ་དྡྷཱ་བ་སྟེ་དངོས་པོ་མེད་པའོ། །འོ་
ན་འབད་རྩོལ་དང་བཅས་པས་དངོས་པོ་མེད་པ་ཡིན་ནམ་ཞེ་ན། ཨཱ་བྷཱུ་ཡཱ་ཞེས་པ་
སྟེ་རང་བཞིན་གདོད་མ་ནས་དངོས་པོ་མེད་པའོ། །དེ་ལྟ་བུའི་དོན་དེ་ལ་ཐོ་བསྡུ་
ཞེས་པ་ལ་སོགས་པ་ཡོངས་སུ་དག་པ་སྟེ། རྣམ་པར་རྟོག་པའི་དྲི་མ་ཐམས་ཅད་
དག་པའོ། །(བ)@eནི་སྤྱན་ཏེ། དེ་ལྟ་བུའི་སྤྱན་དང་ལྡན་པའོ། །
ནི་རྣམ་པར་ཐར་པའི་སྒོ་སྟོང་པ་ཉིད་དོ། །ཚཡཱ་རྣམ་པར་ཐར་པའི་སྒོ་མཚན་མ་མེད་
པའོ། །ལོ་ནི་རྣམ་པར་ཐར་པའི་སྒོ་སྨོན་པ་མེད་པའོ། །ངས་ནི་རྣམ་པར་ཐར་པའི་
སྒོ་ཐབས་ལ་མཁས་པའོ། །དོན་གྱིས་བརྗོད་བྱ་རྣམ་པར་ཐར་པའི་སྒོ་
བཞིའོ། །
་，.
.
I
413



མཚན་བརྗོད་ཊིཀ།
ད་ནི་རང་བཞིན་ལྷུན་གྱིས་གྲུབ་པའི་སྔགས་ནི། པྲ་ཀྲྀ་ཏི་པ་རི་ཤུདྡྷ
ཞེས་པ་ལྷུན་གྱིས་གྲུབ་པའི་རང་བཞིན་གྱིས་ཡོངས་སུ་དག་པ་གང་ཞེ་ན་ཞེས་པ་
སྟེ། དེ་ཡང་རང་བཞིན་ལྷུན་གྱིས་གྲུབ་པ་དང་། ལམ་ལྷུན་གྱིས་གྲུབ་པ་
དང༌། འབྲས་བུ་ལྷུན་གྱིས་གྲུབ་པའོ། །སརྦ་དྷརྨ་ནི་ཕུང་པོ་ལ་སོགས་པའི་
ཆོས་ཐམས་ཅད་དོ། །ཡ་དུ་ཏ་ནི་ཡང་ཡིན་པ་སྟེ། སརྦ་ཏ་ཐཱ་ག་ཏ་ཛྙཱ་ན་ཀཱ་
ཡ་ནི་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྐུའོ། །མཉྩ་ཤྲཱི༔
ནི་འཇམ་དཔལ་ལོ། །པ་རི་ཤུ་དྡྷི་ཏུ་ནི་ཡོངས་སུ་དག་པའོ། །མུ་པཱ་དཱ་ཡེ་ཏི་
ཁས་བླང་བའམ་གཟུང་བར་བྱའོ། །ཞེས་པའོ། །
ད་ནི་མཚན་གྱི་ཡང་སྙིང་སྟོན་ཏེ། དེ་ལ་མན་ངག་གི་དོན་ནི་གཞན་དང་
འབྲེལ་བ་དང་། གཞན་དང་མ་འབྲེལ་བའོ། །གཞན་དང་མ་འབྲེལ་བ་ནི་ཤེས་
རབ་ཀྱི་འཁོར་ལོ་ལ་སྔགས་འདི་རྣམས་འགོད་པའོ། །མ་འབྲེལ་བ་ལ་རང་དོན་དང་
གཞན་དོན་ནོ། །དེ་ལ་ཡང་སྙིང་གི་སྒོ་ནས་དབང་བསྐུར་བ་དང་། རབ་གནས་བྱ་
བ་དང་། སྦྱིན་སྲེག་བྱ་བ་དང་། ཡང་སྙིང་གི་སྒོ་ནས་སེར་བ་བསྲུང་བ་དང་
བཞིའོ། །དབང་བསྐུར་བ་ལ་སྦྱར་ན། ཨོཾ་ཞེས་པ་དང་པོ་ཆོས་ཐམས་ཅད་སྐྱེ་
་
་ ་
414



སྔགས་ཀྱི་ལེའུ།
མེད་ལས་བྱུང་། ཨཱ༔ ཞེས་པ་བར་དུ་ཡང་སྐྱེ་མེད་དུ་གནས། སརྦ་ཏ་ཐཱ་ག་ཏ་
ནི་དེ་བཞིན་གཤེགས་པ་ཐམས་ཅད་དེ། དེས་རིགས་བསྡུས་ཀྱི་དཀྱིལ་འཁོར་རོ། །
ཧྲི་ད་ཡ་ནི་སྙིང་པོ་བྱང་ཆུབ་ཀྱི་སེམས་རྡོ་རྗེའི་དཀྱིལ་འཁོར་ལའོ། །
ཧ་ར་ཧ་ར་ནི་འཕྲོག་ཅིང་གཏོར་བའི་ལས་བྱེད་པ་རྡོ་རྗེ་རིགས་ཀྱི་དཀྱིལ་འཁོར་རོ། །
ཨོཾ་སྐུ། ཧཱུྃ་ཐུགས། དྷཱི༔ གསུང་སྟེ། དེ་བཞིན་གཤེགས་པའི་ཐུགས་ཀྱི་
དཀྱིལ་འཁོར་རོ། །བྷ་ག་ཝཱན་ནི་བཅོ་ལྡན་འདས་ཏེ་པདྨའི་རིགས་ཀྱི་དཀྱིལ་འཁོར་
རོ། །ཛྷཱ་ན་མུནྟི་ནི་ཡེ་ཤེས་ཀྱི་གཙུག་ཏོར་ཏེ། ལས་ཀྱི་རིགས་ཀྱི་དཀྱིལ་འཁོར་
རོ། །ཝཱ་གི་ཤྭ་ར་ནི་ངག་གི་དབང་ཕྱུག་སྟེ། རིན་པོ་ཆེ་རིགས་ཀྱི་དཀྱིལ་འཁོར་
རོ། །མཧཱ་པཱ་ཙ་ནི་དཀྱིལ་འཁོར་བདུན་པོ་དེ་སྨིན་པ་ཆེན་པོར་གྱིས་ཤིག་པའོ། །
རང་དོན་ལ་བསྐྱེད་པའི་རིམ་པ་དང་། རྫོགས་པའི་རིམ་པའོ། །བསྐྱེད་པའི་རིམ་
པ་ལ་གཉིས་ལས། མངོན་རྟོགས་རྒྱས་པ་ལ་བརྟེན་ནས་རྒྱུད་མདོར་བསྡུས་སུ་
འདོན་པ་ནི་སྔགས་གྲུབ་ནས་སྟོན། མངོན་རྟོགས་བསྡུས་པ་ལ་བརྟེན་ནས་
རྒྱུད་ཤིན་ཏུ་མདོར་བསྡུས་སུ་འདོན་པ་གོང་ལེའུ་བཞི་པར་བསྟན་པ་བཞིན་བྱ།
རྫོགས་པའི་རིམ་པ་ལ་ཨ་གསུམ་པོ་ཀུན་རྫོབ་ཏུ་བསྒོམ་པ་དང་། ཨ་གསུམ་པོ་
415



མཚན་བརྗོད་ཊིཀ།
དོན་དམ་དུ་བསྒོམ་པའོ། །ཀུན་རྫོབ་ཏུ་བསྒོམ་པ་ནི་རང་གི་སྨིན་མཚམས་སུ་
རུས་པའི་ཆོས་བྱུང་གི་ནང་དུ་ཨ་ཞིག་བསྒོམ། སྤྱི་བོར་ཨ་ཞིག་བསྒོམ། སྙིང་
ཀར་ཨ་ཞིག་བསྒོམ་སྟེ། སྤྱི་བོའི་ཨ་དེ་མར་མར་འབྱུང་། སྙིང་ཀའི་ཨ་དེ་ཡར་
ཡར་འབྱུང་བས། སྨིན་མཚམས་ཀྱི་ཆོས་བྱུང་ནང་དུ་ཨ་གསུམ་པོ་དཀྲུག་གིས་
འདྲེས་པས་ཡང་སྙིང་གི་ཕྲེང་བ་འགལ་མེའི་འཁོར་ལོ་ཀླད་ལ་བསྐོར་བ་བཞིན་དུ།
དམར་ཀྱིལཀྱིལ་བ་ལ་དམིགས་ལ་ཡང་སྙིང་བཟླས་སོ། །དོན་དམ་དུ་བསྒོམ་པ་
ནི་ནམ་མཁའ་ལམ་འཁྱེར་གྱི་རྫོགས་རིམ་ལ་སྦྱར་ཏེ། དེ་ཡང་སྒོམ་ཐབས་བླ་
མའི་ཞལ་ལས་ཤེས། གཞུང་དུ་སྦྱར་ན་མཧཱ་པཱ་ཙ་ནི་མི་གཡོ་བ་ཆེན་པོའོ། །གང་
ལས་མི་གཡོ་ན་སརྦ་དྷརྨ་སྟེ་ཆོས་ཐམས་ཅད་ལས་སོ། །ག་ག་ནཱ་ནི་ནམ་མཁའ་
ལྟ་བུ་སྟེ། ནམ་མཁའི་ལམ། རྣམ་པར་དག་པའི་ལམ། ཚོགས་པའི་ལམ།
ཟབ་མོའི་ལམ་མོ། །མ་ལ་སུ་པ་རི་ཤུདྡྷ་ནི་རང་བཞིན་གྱིས་དྲི་མ་རྣམ་པར་དག་
པའོ། །དྷརྨ་དྷཱ་ཏུ་ནི་ཆོས་ཀྱི་དབྱིངས་སུའོ། །ཛྷཱ་ན་གནྡྷ་ནི་ཡེ་ཤེས་ཀྱི་སྙིང་པོ་
ཅན་དུའོ། །ཨཱ་ཞེས་པ་དང་པོ་རྒྱུད་འདི་འགོ་འཛུག་པའི་དུས་སུ་ཡང་ཨ་ཨ་ཞེས་
པ་ལ་སོགས་པ་སྟེ་ཨ་ནས་འགོ་འཛུག བར་དུ་ཡང་ཨ་ནི་ཡིག་འབྲུ་ཀུན་གྱི་
416



སྔགས་ཀྱི་ལེའུ།
པ་ཁག
o
Hasegg - New
Y
e
ah1 2
3 4
5
6
THANH
CAM
-
7
ng"
,
མཆོ།། ཁོང་ནས་འབྱུང་བ་སྐྱེ་བ་མེད། །ཅེས་པ་སྟེ་ཨར་བྱུང་། ཐ་མར་ཡང་
ཛྷ་ན་གནྡྷ་ཨཱ་ཞེས་པ་བྱུང་སྟེ། དོན་ལ་རྒྱུད་འདི་ཟབ་མོའི་དོན་ཅན་དུ་གོ་བའོ། །
འཕགས་འཇམ་དཔལ་གྱི་ཊིཀ་ལས། སྔགས་ཀྱི་ལེའུ་སྟེ་བཅུ་གསུམ་པའོ།། །།
417



ཉེ་བར་རྫོགས་པའམ་བསྡུ་བའི་ལེའུ།
ལེའུ་བཅུ་བཞི་པ་འདི་ལ་གོང་བཞིན་དུ་དགོས་དོན་ལ་སོགས་པ་བཞི་པོ་མི་
སྦྱར་ཏེ། རྒྱུད་རྒྱས་བསྡུས་བཤད་ནས། འཁོར་རྣམས་ཀྱིས་རྗེས་སུ་ཡིད་རང་
བ་ཕུལ་བའི་ཚིག་ཡིན། དེ་ནས་ནི་རྒྱུད་རྒྱས་བསྡུས་གསུམ་བཤད་པའི་རྗེས་
ལའོ། །དཔལ་ལྡན་རྡོ་རྗེ་འཆང་ནི་གོང་དང་འདྲའོ། །དགའ་ཞིང་མགུ་ནས་
ཐལ་མོ་སྦྱར་ནི། འཁོར་རྣམས་སོ། །མགོན་པོ་ནི་མེ་ལོང་ལྟ་བུའི་ཡེ་ཤེས་
སོ། །བཅོམ་ལྡན་ནི་སོ་སོར་རྟོག་པའི་ཡེ་ཤེས་སོ། །ཏ་ཐཱ་ག་ཏ་ནི་བྱ་བ་གྲུབ་
པའི་ཡེ་ཤེས་སོ། །རྫོགས་སངས་རྒྱས་ལ་ནི་མཉམ་པ་ཉིད་ཀྱི་ཡེ་ཤེས་སོ། །དེ་
ལྟར་ཡེ་ཤེས་བཞིའི་བདག་ཉིད་ཀྱི་ཤཱཀྱ་ཐུབ་པ་དེ་ལ་ཕྱག་འཚལ་ནས་ཞེས་སོ། །
གསང་བསྟོད་ནས་ནི་ཚིག་འདི་གསོལ་ནི། གང་ལ་བསྟོད་ན་ཤཱཀ་ཐུབ་
ལའོ། །གང་གིས་བསྟོད་ན་ཡེ་ཤེས་བཞི་ཡི་སྒོ་ནས་སོ། །གང་གིས་བསྟོད་ན་
ཕྱག་ན་རྡོ་རྗེ་གྲོགས་ལྔ་བརྒྱ་དང་བཅས་པས་བསྟོད་དེ། (དེ་ནས)་བསྟོད་པ་བྱེད་པོ་
དེ་ནི་འགྲོ་བ་མགོན་མེད་པ་རྣམས་ཀྱི་མགོན་ནོ། །གདུལ་བྱའི་མིང་འདུལ་བྱེད་ལ་
བཏགས་པས་གསང་བའི་བདག་པོ། དུས་གསུམ་གྱི་བུདྡྷ་ཐམས་ཅད་ཀྱིས་དབང་
བསྐུར་བའི་སྒོ་ནས་ཕྱག་ན་རྡོ་རྗེ། ཁྲོ་བོ(ཉིད་ཐམས་ཅད་ཀྱི་ནང་ནས་གཙོ་བོར་
419



མཚན་བརྗོད་ཊིཀ།
འདུག་པས་རྒྱལ་པོ། སྐུ་མདོག་དང་ཕྱག་མཚན་རྒྱན་དང་ཆ་ལུགས་ལ་སོགས་པ་
མི་འདྲ་བ་སྣ་ཚོགས། གཞན་ནི་དེ་ལྟ་བུའི་གྲོགས་ལྔ་བརྒྱ་དང་བཅས་
པའོ། །དེ་རྣམས་དང་ཞུ་བ་པོ་ཕྱག་ན་རྡོ་རྗེ་ལྷན་ཅིག་ཏུ་འདུག་སྟེ། ཀྱེ་མགོན་
པོ་ཞེས་སྟོན་པ་ལ་བོས་ནས། འཁོར་བདག་ཅག་རྣམས་རྗེས་སུ་ཡིད་རང་(ངོད་
ཞིང་ཚིམ་པར་གྱུར་ནས། རྒྱུད་རྒྱས་བསྡུས་གསུམ་པོ་དེ་རང་གི་དོན་དུ་གསུངས་པ་
ལེགས་སོ། །གཞན་གྱི་དོན་དུ་གསུངས་པ་དེ་ཡང་ལེགས་སོ། །རང་གཞན་
གཉིས་ཀའི་དོན་དེ་ཡང་ལེགས་པར་གསུངས། བཟང་པོར་གསུངས། གཞན་
དོན་དེ་ཡང་འབྲས་བུ་སྐུ་གསུམ་མམ་སྐུ་ལྔའི་རྣམ་པར་གྲོལ་བའི་འབྲས་བུ་དེ་ལྟ་བུ་དེ་
ཐོབ་པར་འདོད་ཅིང་འཚལ་(བ་ཡི)་བའོ། །གཞན་དོན་ནི། གང་ཟག་ཇི་ལྟ་བུ་
ན་འགྲོ་བ་རིགས་དྲུག་གི་སེམས་ཅན་སངས་རྒྱས་དཀོན་མཆོག་གི་མགོན་མེད།
ཆོས་དཀོན་མཆོག་གི་སྐྱབས་མེད་པ། དགེ་འདུན་དཀོན་མཆོག་གི་དཔུང་གཉེན་
མེད་པ། དེ་རྣམས་(དང་ནིད་ཀྱི་དོན་དུ་གསུངས་པ་དེ་དག་གོ། །བདག་ཅག་
ནི། བདག་གི་དོན་དུ་ཡང་དག་པར་རྫོགས་པ་ཡི་བྱང་ཆུབ། སྐུ་གསུམ་མམ་
ལྔ་ཐོབ་པའི་དོན་ཆེན་པོ་མཛད་དེ་རྗེས་སུ་ཡིད་རང་བའོ། །རང་གཞན་གཉིས་
ཟླམ་
，
420



ལ་གནས་ནས་རྒྱུད་རྫོགས་པར་འདོན་པ་ནི། གོང་ནས་ཀྱི་འཕྲོ་བླངས་ཏེ་རིགས་
བསྡུས་ཀྱི་རྣལ་འབྱོར་པ་རྟེན་གྱི་གང་ཟག་དེས་བསྲུང་བའི་འཁོར་ལོ་མདོར་
བསྡུས་པ་ནས་རིགས་བསྡུས་ཀྱི་གཞལ་ཡས་ཁང་རིགས་བསྡུས་ཀྱི་གཙོ་བོ་སུམ་
བརྩེགས་པའི་བར་དུ་གང་ལ་གང་འདུལ་ལེའུ་བཞི་པ་བཞིན་དུ་བསྒོམ་སྟེ་རིགས་བསྡུས་
ཀྱི་མཚན་གཞལ་ཡས་ཁང་གི་ནང་དུ་གོ་གོ་གནས་གནས་སུ་བཀོད་ལ་འདོན། དེ་
ནས་གཞལ་ཡས་ཁང་གི་ཕྱི་རོལ་གྱི་ཁོར་ཡུག་དཀར་པོ་ལ་ཏ་ཐཱའི་རིགས་ཀྱི་མཚན་
བཀོད་ལ་འདོན། དེའི་ཕྱི་རོལ་གྱི་ཁོར་ཡུག་སྔོན་པོ་ལ་རྡོ་རྗེ་རིགས་ཀྱི་མཚན་བཀོད་
ལ་འདོན། དེའི་ཕྱི་རོལ་གྱི་ཁོར་ཡུག་དམར་པོ་ལ་པདྨའི་རིགས་ཀྱི་མཚན་བཀོད་ལ་
འདོན། དེའི་ཕྱི་རོལ་གྱི་ཁོར་ཡུག་སེར་པོ་ལ་རིན་པོ་ཆེའི་རིགས་ཀྱི་མཚན་བཀོད་
ལ་འདོན། དེ་ནས་རིགས་བསྡུས་ཀྱི་སུམ་བརྩེགས་པའི་ཐུགས་ཀ་ནས་འཇམ་དཔལ་
ལས་ཀྱི་རིགས་ཀྱི་སྐུ་ཕྲ་མོ་དཔག་ཏུ་མེད་པ་སྤྲོས། ཐུན་མོང་དུ་མཛད་པ་བཅུ་གཉིས་
བྱས། ཁྱད་པར་གྱི་མཛད་པ་གདུལ་བྱ་ལེ་ལོ་ཅན་གྱི་དོན་བྱས་ནས་ལས་ཀྱི་རིགས་
ཀྱི་སྐུ་ཕྲ་མོ་དེ་རྣམས་ཚུར་འདུས་ཏེ་ཕྱི་བའི་ཁོར་ཡུག་ལྗང་ཀུ་དེ་ལ་འདུས་པས། འདུས་
པ་ལྔའམ་བཞུ་བ་ལྔ་པ་ལས་ཀྱི་རིགས་ཀྱི་མཚན་སངས་རྒྱས་ཀུན་གྱི་རྟོགས་བྱ་བ་ནས་



མཚན་བརྗོད་ཊིཀཱ།
་
་
དེ་ལས་བརྒྱུད་པ་དཔལ་ལྡན་མཆོག་གི་ཆོས།།
ཇོ་སྲས་མགར་གྱི་བན་དེས་གསོལ་བཏབ་ནས།།
མཚན་བརྗོད་ཊི་ཀ་རྒྱས་པར་རབ་ཏུ་སྦྱར།།
དགེ་བས་འགྲོ་ཀུན་འཇམ་དཔལ་ཐོབ་པར་ཤོག།
སློབ་དཔོན་ཞེ་སྡང་རྡོ་རྗེས་མཛད་པ། ལེའུ་བཅུ་བཞི་ཡི་ཊཱི་ཀུ་རྫོགས་སོ།།
།།
ཀྱེ་སྟོན་པ་བསོད་ནམས་སུག་རིས་འདི།།
ལོ་གསར་ལྷགས་སྒང་ལྷགས་པ་ཆེ།།
ཤོག་བུ་སོབ་ལ་སྣག་ཚ་བསིགས།།
རིངས་པས་དེ་ལས་མ་བྱུང་ངོ༌།།
དགེ་བ་འདི་ཡིས་འགྲོ་བ་ཀུན།།
དུག་ལྔའི་ནད་ལས་ཐར་གྱུར་ཅིང་།།
གཉིས་སུ་མེད་པའི་དོན་རྟོགས་ནས།།
ཡེ་ཤེས་སེམས་དཔའ་ཉིད་ཐོབ་ཤོག།
བཀྲིས། དགེའོ།། ཧེ་ཧེའོ།།
4༡༡
